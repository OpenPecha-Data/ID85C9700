༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG5786
ImageGroup:
11 KG5822
n/a
LCCN:
n/a
ISBN:
Title:
ནི་གུའི་ཆོས་དྲུག་གྲུབ་པའི་དགོངས་རྒྱན།
|ni gu'i chos drug grub pa'i dgongs rgyan
Author:
ཏཱ་ར་ནཱ་ཐ།
tA ra nA tha
Descriptor:
Original Publication:
Place:
printed from computerized input
jo nang brtse chen mtho slob Inga rig dar rgyas gling gi deb phreng ;2
|[rgyal rong]
jo nang brtse chen mtho slob rtag brtan Inga rig dar rgyas gling
2010
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 08/2010



༄༅། །ནི་གུའི་ཆོས་དྲུག་གྲུབ་པའི་
དགོངས་རྒྱན།
དལེགས་ཕུན་སུམ་
ཇོ་ནང་བརྩེ་ཆེན་མཐོ་སློབ་ལྔ་རིག་དར་རྒྱས་གླིང་གི་དེབ་ཕྲེང་གཉིས་པ།



ན པཱི ཎཾ །ཨོ ཏཱ མི །
/
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུང་སོ།།
o, /
པམཎྜ བུ དདྷ ནི



문
220



༄༅། །ནི་གུ་ཆོས་དྲུག་གི་ཆོས་སྐོར་གྲུབ་པའི་དགོངས་རྒྱན་
ཞེས་བྱ་བ་བཞུགས་སོ། །
-
---
མ
རྩོམ་པ་པོ་ཏཱ་ར་ནཱ་ཐ་སོགས།
ཇོ་ནང་མཐོ་སློབ་དེབ་ཕྲེང་གཉིས་པ།



དཀར་ཆག
AAAA
དཔེ་སྐྲུན་གསལ་བཤད།་་……………..…………………….………………...་ ་དངོས་གྲུབ་དཔལ། (1)
གཙོ་འདུས་བརྒྱུད་པའི་གསོལ་འདེབས།་་ ་ཏཱ་ར་ནཱ་ཐ། (1）
རྒྱུད་སྡེ་ལྔའི་གཙོ་འདུས་ཀྱི་མངོན་རྟོགས་ཞེས་བྱ་བ་བཞུགས། ༌ཏཱ་ར་ནཱ་ཐ། (3)
ཡེ་ཤེས་ཀྱི་མཁའ་འགྲོ་ནི་གུ་མའི་ཆོས་དྲུག་རྡོ་རྗེའི་ཚིག་རྐང་། (9)
བླ་བརྒྱུད་རྣམ་ཐར།་
་་ ་་་་ ་་ ་ ་ ་ ་ ་ ་ ་ .…….…………. (13)
…… ཀུན་དགའ་གྲོལ་མཆོག (26）
ཟབ་ལམ་ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་
་ཏཱ་ར་ནཱ་ཐ།（32)
ནི་གུའི་ཁྲིད་ཡིག་བསྡུས་པ་བཞུགས།…………………………………………………་ ་ཏཱ་ར་ནཱ་ཐ། (134)
ཟབ་ལམ་ནི་གུ་ཆོས་དྲུག་གི་གཞུང་ཁྲིད་མ་མོའི་ལྷན་ཐབས་ཁ་
. .ཏཱ་ར་ནཱ་ཐ། (145）
ནི་གུ་འཁྲུལ་འཁོར་རྩ་འགྲེལ།……………………………………......…………ཏཱ་ར་ནཱ་ཐ། (176)
ནི་གུའི་མགུར།
ཏཱ་ར་ནཱ་ཐ། (184）
དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག་འཁྲུལ་མེད་རྡོ་
རྗེའི་རྒྱ་མདུད།
གོང་སྤྲུལ། (189)
བ།......
• • • • • • • • • •
སྒོང་བཞུགས།་་་



རྒྱུད་སྡེ་ལྔ་གཙོ་བསྡུས་ཀྱི་བསྙེན་ཡིག་ཟབ་དོན་སྙིང་པོ།….…...…..གོང་སྤྲུལ། （204)
རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་
………………… … .ཐུབ་ང་”ན་དགེ་ལེགས་རྒྱ་མཚོ། (218)
སྐྱབས་འགྲོའི་རྣམ་བཤད།………………………………………………………་དངོས་གྲུབ་དཔལ། (239)
མཐོང་དོན་གྱི་སྡོམ་ཚིག...
……….་དངོས་གྲུབ་དཔལ། （264）
པོའི་ཕྲེང་བ།



དཔེ་སྐྲུན་གསལ་བཤད།
དཔེ་སྐྲུན་གསལ་བཤད།
དེ་ཡང་མ་འདྲེས་པའི་འགྲོ་བ་ཀུན་གྱི་རྩ་ལག་ལྷ་དང་བཅས་པའི་འགྲོ་བ་ཀུན་
གྱི་གཙུག་རྒྱན་བདག་ཅག་གི་སྟོན་པ་མཉམ་མེད་ཐུབ་པའི་དབང་པོ་མཆོག་གི་
ལུང་གིས་ཟིན་ཅིང༌། འཕགས་མཆོག་སྤྱན་རས་གཟིགས་ཀྱི་གདུལ་ཞིང་དུ་གྱུར་
བ་བོད་གངས་ཅན་གྱི་ལྗོངས་འདིར་ལོ་པཎ་མཁས་གྲུབ་དག་གིས་སངས་རྒྱས་ཀྱི་
བསྟན་པ་ལོ་ངོ་སྟོང་ཕྲག་ལྷག་གི་སྔོན་ནས་དར་ཞིང་རྒྱས་པར་བྱས་པ་ནས་བཟུང་
རིས་སུ་མ་ཆད་པའི་མཁས་གྲུབ་གཉིས་ལྡན་གྱི་སྐྱེས་ཆེན་དག་གིས་སྦྱང་བརྩོན་
བྱས་པའི་འབྲས་རྟགས་སུ། བཀའ་བསྟན་གྱི་རིག་གཞུང་དག་ལ་འགྲེལ་བ་དང་
འགྲེལ་བཤད་ཀྱི་གླེགས་བམ་བརྒྱ་ཕྲག་གྲངས་མེད་པ་ཞིག་མཛད་དེ་རྗེས་འཇུག་
གི་གདུལ་བྱ་རྣམས་ལ་བགོ་སྐལ་དུ་བཞག་ལ། ད་ལན་ ༢༠༡༠ ལོར་ཇོ་ནང་
བརྩེ་ཆེན་མཐོ་སློབ་རྟག་བརྟན་ལྔ་རིག་དར་རྒྱས་གླིང་འདི་དངོས་གྲུབ་དཔལ་
བདག་གིས་དབུ་འཛུགས་སྐབས་ཐོས་བསམ་པ་སུམ་བརྒྱར་ཉེ་བ་ཙམ་གྱིས་ངེས་
དོན་ཆོས་ཀྱི་སྐལ་བཟང་ལ་རོལ་བའི་སྐལ་བཟང་གི་དགའ་སྟོན་ལ། མཆོག་སྤྲུལ་
བདེ་ཆེན་གྱིས་ལྷག་བསམ་བླ་ན་མེད་པའི་སྒོ་ནས་ཟབ་ལམ་ནི་གུ་ཆོས་དྲུག་གི་
ཆོས་སྐོར་གྲུབ་པའི་དགོངས་རྒྱན་ཞེས་བྱ་བའི་དེབ་འདིའི་ཡོན་སྦྱར་ཞུས་པ་ལ་བརྟེན་
ནས་རྒྱ་ཆེའི་ནང་བསྟན་གྱི་རིག་གཞུང་ལ་ཐོས་བསམ་བྱེད་མི་རྣམས་དང་། ངེས་
གསང་སྒྲུབ་བརྒྱུད་ཀྱི་བསྟན་པ་འཛིན་པའི་ནི་གུ་ཆོས་དྲུག་པ་རྣམས་ཀྱིས་སློབ་
གཉེར་བྱེད་པའི་ཆ་རྐྱེན་དུ་དམིགས་ནས་ངེད 《ཇོ་ནང་བརྩེ་ཆེན་མཐོ་སློབ་རྟག་
-1
-



ནི་གུའི་ཆོས་སྐོར་གྲུབ་པའི་དགོངས་རྒྱན།
བརྟན་ལྔ་རིག་དར་རྒྱས་གླིང》ནས་པར་སྐྲུན་ཞུས་ཏེ། ཤེས་རབ་ཀྱི་མཁྱེན་རྒྱ་
ཡངས་པ་རྣམས་ཀྱི་སྤྱན་ལམ་དུ་སྤེལ་བ་ལགས་ན་ཟབ་ལམ་ནི་གུ་ཆོས་དྲུག་གི་
རྣལ་འབྱོར་ལ་བརྩོན་པ་རྣམས་ཀྱི་སྤྱི་ནོར་དུ་འགྱུར་བའི་རེ་སྨོན་དང་བཅས་ཏེ་
རིན་མེད་དུ་ཕུལ། ཚོང་བསྒྱུར་མི་ཆོག སྐབས་འདིར་ཇོ་ནང་བརྩེ་ཆེན་མཐོ་སློབ་
རྟག་བརྟན་ལྔ་རིག་དར་རྒྱས་གླིང་གི་མཚན་བྱང་གི་དོན་ངོ་སྤྲོད་ཅུང་ཟད་བརྗོད་ན། ཀུན་
མཁྱེན་ཇོ་ནང་བའི་གདན་ས་ཇོ་ནང་རི་ཁྲོད་དང་། རྗེ་སྒྲོལ་མགོན་གྱི་གདན་ས་རྟག་
བརྟན་ཕུན་ཚོགས་གླིང་དང༌། ཀུན་མཁྱེན་ཉ་དབོན་པའི་གདན་ས་བརྩེ་ཆེན་དགོན་
གསུམ་གྱི་མཚན་ཟུར་ལས་བརྩམས་ནས་བཏགས་པའོ། །ཇོ་ནང་བརྩེ་ཆེན་མཐོ་སློབ་
རྟག་བརྟན་ལྔ་རིག་དར་རྒྱས་གླིང་གི་རྩོམ་རིག་སྡེ་ཚན་དང་། ཨ་སྐྱོང་དགོན་པའི་
ནི་གུའི་སྒྲུབ་གྲྭ་བ་དག་གིས་དེབ་འདི་ཞུ་དག་གི་ཞར་ལ་ངག་དབང་དངོས་གྲུབ་
དཔལ་གྱིས་ཕྱི་ལོ་༢༠༡༧ ཟླ་བ་༣ པའི་ཚེས་ ༡༣ལ།
-2-



གཙོ་འདུས་བརྒྱུད་པའི་གསོལ་འདེབས་དངོས་གྲུབ་ཆར་འབེབས་བཞུགས།
་
-
༄༅། །གཙོ་འདུས་བརྒྱུད་པའི་གསོལ་འདེབས་དངོས་གྲུབ་ཆར་
འབེབས་བཞུགས།
རྡོར་འཆང་ནི་གུ་ཁྱུང་པོ་རྨོག་ཅོག་པ། །སྐྱེར་སྒང་གཉན་སྟོན་སངས་སྟོན་
ཤངས་སྟོན་པ། །ཚུལ་མགོན་རས་ཆེན་ཤངས་དཀར་སྐྱུད་ལུང་པ། །ནམ་རྒྱལ་རྒྱ་
སྒོམ་ རྗེ་ལ་གསོལ་བ་འདེབས། །གྲོལ་མཆོག་ལྷར་གྲགས་ཀུན་རྒྱལ་སྒྲོལ་བའི་
མགོན། །ཀུན་མཚོན་བྱམས་མགོན་ལྷུན་བློ་འཇམ་པའི་དབྱངས། གྲགས་པ་བློས་
སྟོབས་འཇིགས་མེད་རྣམ་པར་རྒྱལ། །ཆོས་འཕེལ་རྒྱ་མཚོའི་སྡེ་ལ་གསོལ་བ་
འདེབས། །སྐུ་ གསུང་ ཐུགས་ ཡོན་ འཕྲིན་ ལས་ འདུས་ པའི་ དཔལ། བདེ་ སྐྱེ་
འཇིགས་གསང་མཧཱ་མ་ཡ་སོགས། །གཙོ་མཆོག་ལྔ་པའི་དཀྱིལ་འཁོར་ལྷ་ཚོགས་
ལ། །རབ་གུས་གསོལ་འདེབས་མཆོག་ཐུན་དངོས་གྲུབ་སྩོལ། ། གཏུམ་མོའི་བདེ་
དྲོད་ སྒྱུ་ མའི་ རང་ ཉམས་ དང་། །རྨི་ ལམ་ རང་ ཟིན་ རྩོལ་ མེད་ འོད་ གསལ་
ཤར། །འཕོ་མེད་ལེགས་རྟོགས་བར་དོ་དང་པོ་ལ། །རང་སེམས་ལོངས་སྐུར་
འཆར་ བར་ བྱིན་གྱིས་རློབས། །འདིའི་ཐོག་མཐའི་ཤོ་ལོ་ཀ་གཉིས་པོ་ནི་རྗེ་གྲོལ་མཆོག་གི་རྡོ་
རྗེའི་ལྗགས་ཀྱིས་སྩལ་བ་དངོས་ཡིན་ལ། བར་གྱིས་ཁ་བསྐང་གི་ཤོ་ལོ་ཀ་ཟུང་ནི་དྷརྨ་ཝཱནྟའི་གནང་
བའོ། །དགེ་ལེགས་འཕེལ། །
སྐྱབས་འགྲོ་ནི། སངས་རྒྱས་ཆོས་དང་དགེ་འདུན་ནི། །བླ་མ་ཡི་དམ་མཁའ་
འགྲོ་དང་། ཁྲོ་ བོ་ ཆོས་ སྐྱོང་ བཅས་ པ་ ལ། །བདག་ ནི་ གུས་ པས་ སྐྱབས་ སུ་
མཆི། །ལན་གསུམ། སེམས་བསྐྱེད་ནི། ཀྱེ་མ་སེམས་ཅན་སྡུག་བསྔལ་ཞིང་། །ཀུན་རྟོག་
-1-



ནི་གུའི་ཆོས་སྐོར་གྲུབ་པའི་དགོངས་རྒྱན།
ལ་ནི་མངོན་པར་ཞེན། །དེ་ཡི་རྟོག་པ་གཞོམ་ཕྱིར་བདག །དཔལ་ལྡན་ཧེ་རུ་ཀར་
བསྒོམ་བྱ། །ལན་གསུམ། ཡེ་ཤེས་ལྔ་ནི། སྔོན་པོ་མི་བསྐྱོད་པ། ལྗང་གུ་དོན་ཡོད་གྲུབ་
པ། དཀར་པོ་རྣམ་པར་སྣང་མཛད། སེར་པོ་རིན་ཆེན་འབྱུང་ལྡན། དམར་པོ་སྣང་
བ་མཐའ་ཡས་སོ།
-2-



རྒྱུད་སྡེ་ལྔའི་གཙོ་འདུས་ཀྱི་མངོན་རྟོགས།
-
སམ
༄༅། །རྒྱུད་སྡེ་ལྔའི་གཙོ་འདུས་ཀྱི་མངོན་རྟོགས་ཞེས་བྱ་བ་བཞུགས།
ཨོཾ་སྭཱ་སྟི། དཀྱིལ་འཁོར་མ་ལུས་ཀུན་འདུས་པ། །ཡེ་ཤེས་རྣམ་ལྔའི་ངོ་བོ་ཉིད། །དེ་ལ་གུས་
པས་ཕྱག་འཚལ་ལོ། །དེ་འི་སྒྲུབ་ཐབས་མདོ་ཙམ་བཤད། །དེ་ལ་བྱང་ཆུབ་སེམས་དཔའ་བློ་གྲོས་རིན་
ཆེན་གྱིས་མཛད་པའི་སྒྲུབ་ཐབས་དང་། ཡེ་ཤེས་མཁའ་འགྲོ་ནི་གུ་མས་མཛད་པའི་སྒྲུབ་ཐབས་དང་།
གྲུབ་ཆེན་ཁྱུང་པོ་རྣལ་འབྱོར་གྱིས་མཛད་པའི་སྒྲུབ་ཐབས་ཀྱི་མན་ངག་རྣམས་ནི་གཞི་ལུས་བདེ་མཆོག་
ལྷན་སྐྱེས་དང་དགྱེས་མཛད་ལྷན་སྐྱེས་ལ་སྦྱར་བ་ཅི་རིགས་པ་ཡོད་ཅིང་བླ་མ་རྣམས་ཀྱི་ཕྱག་ལེན་ལ་
ཡང་ཅི་རིགས་སུ་མཛད་པ་གཉིས་ཀ་ལྟར་ཡང་རུང་ཞིང་ཡིད་ཆེས་ཅན་ཡིན་ནོ། །དེ་ཡངའདིར་བདེ་
མཆོག་ལྷན་སྐྱེས་བརྟེན་ནས་བཤད་པར་བྱ་སྟེ། དེ་ལ་ཡིད་དང་མཐུན་པའི་གནས་སུ་ནང་མཆོད་མཆོད་
གཏོར་ཡོ་བྱད་རྣམས་སྣ་ཚོགས་པར་བྱས་ནས། སྐྱབས་འགྲོ་སེམས་བསྐྱེད་སྤྱི་དང་མཐུན་པར་བྱ། ནང་
མཆོད་གཏོར་མ་ལྟར་བྱིན་རླབས་ལ། ཨོཾ་ཤུ་ནྱ་ཏ་སོགས། པདྨ་དང་ཉི་མའི་སྟེང་དུ་ཧཱུཾ་སྔོན་
པོ་ཡེ་ཤེས་ལྔའི་བདག་ཉིད་ཅན་ཧཱུྃ་ལས་རྡོ་རྗེ་ཧཱུྃ་གིས་མཚན་པའི་འོད་ཟེར་གྱིས་
སྣོད་བཅུད་མ་ལུས་པ་སླར་འདུས་ཏེ་འོད་དུ་ཞུ་བ་ཐིག་ལེར་གྱུར་དེ་ལས་རང་ཉིད་
འཁོར་ལོ་སྡོམ་པའི་སྐུར་གྱུར་པའི་ཐུགས་ཀར་ཧཱུཾ། ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ།
ལན་གསུམ། ཐུགས་ཀའི་ཧཱུྃ་ལས་ རཾ་འོག་ཕྱོགས་སུ་ཆད་ཉི་མའི་དཀྱིལ་འཁོར་དུ་
གྱུར། ཧཱུྃ་སྤྲོས་པ་ལས་སྣ་ཚོགས་རྡོ་རྗེའི་རང་བཞིན་གྱིས་ས་གཞི་དང་དེ་ལས་
འཕྲོས་པའི་རྭ་གུར་དུ་གྱུར་ཅིང་། ཧཱུྃ་ལས་ཧཱུྃ་དཔག་ཏུ་མེད་པ་ཕྱོགས་བཅུར་
འཕྲོས། རྡོ་རྗེ་རྩེ་གཅིག་པ་ནས་དགུ་པའི་བར་དུ་གྱུར་པས་བར་མཚམས་མེད་
པར་གཏམས་ཉི་མ་ལས་འབར་བའི་མེས་རབ་ཏུ་ཞུ་སྟེ་ར་གུར་གྱི་ཕྱི་རོལ་དུམ་བུ་
པསའབ
• 3•



ནི་གུའི་ཆོས་སྐོར་གྲུབ་པའི་དགོངས་རྒྱན།
གཅིག་ཏུ་འདྲེས་ཤིང་ཕྱི་ནང་ཀུན་ཏུ་མེ་ལྕེས་གང་བར་གྱུར། སྙིང་ཁའི་ཧཱུྃ་གིས་འོད་
ཟེར་གྱིས་བླ་མ་ཡི་དམ་སངས་རྒྱས་བྱང་ཆུབ་སེམས་དཔའ་ཐམས་ཅད་མདུན་གྱི་
ནམ་མཁར་ བཛྲ་ ས་ མ་ ཛ ཨནྡྷཾ་ནས་ཤཔྟའི་བར་གྱིས་མཆོད། དཀོན་མཆོག་
གསུམ་ལ་བདག་སྐྱབས་མཆི། །སོགས་ལན་གསུམ་བྱ། རང་གི་ལུས་ངག་ཡིད་གསུམ་
གྱི་དྲི་མ་མཐའ་དག་དག་སྟེ་མེ་ལོང་དང་གཟུགས་བརྙན་ལྟར་རང་དང་ཚོགས་ཞིང་
དབྱེར་མེད་དུ་གྱུར། ཚད་མེད་བཞི་སྤྱི་དང་མཐུན་པར་བསྒོམ། ཨོཾ་སྭ་བྷཱ་བ་ཤུདྡྷ་སརྦ་དྷརྨ་
སྭ་བྷཱ་བ་ཤུདྡྷོཉཧཾ། གཟུང་བ་རང་བཞིན་མེད་པའི་བདག་ཉིད་དོ། ༀ་ཤུ་ནྱ་ཏ་ཛྷཱ་ན་
བཛྲ་སྭ་བྷཱ་བ་ཨཱཏྨ་ཀོཉཧཾ། འཛིན་པ་ཡང་རང་བཞིན་མི་དམིགས་ཏེ་ཆོས་ཐམས་
ཅད་ སྟོང་ པ་ ཉིད་དོ། །ཞེས་མཉམ་པར་བཞག སྟོང་ པའི་ དང་ ལས་ སྐད་ཅིག་གིས་
བསྲུང་འཁོར་གྱི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་མའི་
དཀྱིལ་འཁོར། འཇིགས་བྱེད་དང་དུས་མཚན་གྱི་གདན་དེའི་སྟེང་དུ་རང་སེམས་
ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་ལས་འོད་ཟེར་འཕྲོས། དེ་བཞིན་གཤེགས་པ་
སྲས་དང་བཅས་པ་རྣམས་མཉེས་པར་བྱས། སེམས་ཅན་ཐམས་ཅད་ཀྱི་སྡིག་སྒྲིབ་
སྦྱངས་ཏེ་ཧེ་རུ་ཀ་ཡབ་ཡུམ་གྱི་གོ་འཕང་ལ་བཀོད། དེ་རྣམས་ཧེ་རུ་ཀ་ཡབ་ཡུམ་ཀྱི་
རྣམ་པར་སྤྱན་དྲངས་ཏེ། ཧཱུྃ་ཡིག་རྡོ་རྗེ་དང་བཅས་པ་ལ་ཐིམ་པ་ཡོངས་སུ་གྱུར་པ་
ལས་རང་ཉིད་དཔལ་ཧེ་རུ་ཀ་འཁོར་ལོ་བདེ་མཆོག་སྐུ་མདོག་མཐིང་ཁ་ཨིནྡྲ་ནཱི་ལ་
ལྟར་རབ་ཏུ་འབར་བའི་འོད་ཟེར་འཕྲོས་པ་ཞལ་གཅིག་ཕྱག་གཉིས་དམར་ལ་
ཟླུམ་པའི་སྤྱན་གསུམ་གཡོ་བ་ཁྲོ་ཞིང་བགེགས་ལ་ཆགས་པའི་ཉམས་ཅན་མཆེ་བ་
མྱུ་གུ་ཅུང་ཟད་གཙིགས་པ་ཞལ་ཤིན་ཏུ་འགྱུར་བའི་ཁྲོ་གཉེར་ཅན་བུང་བ་ལྟར་
གནག་པའི་དབུ་སྐྲ་རལ་པའི་ཐོར་ཚུགས་སྤྱི་བོར་བཅིངས་པའི་རྩེ་མོར་རུས་པའི་



རྒྱུད་སྡེ་ལྔའི་གཙོ་འདུས་ཀྱི་མངོན་རྟོགས།
འཁོར་ལོ་ལ་གནས་པའི་ནོར་བུ་དང་རལ་པའི་ངོས་ལ་སྣ་ཚོགས་རྡོ་རྗེ་དང་།
གཡོན་ངོས་སུ་ཟླ་བ་ཕྱེད་པས་བརྒྱན་པ་མི་རུས་ཀྱི་རྣ་ཆ་དང་མགུལ་རྒྱན་དང་གདུ་
བུའི་ཚོགས་དང་། སྐ་རགས་དང་མཆོད་ཕྱིར་ཐོགས་ཀྱིས་བརྒྱན་པ་ཐལ་བ་ཆེན་
པོས་ཉེ་བར་བྱུགས་ཤིང་མི་མགོ་སྐམ་པོ་ལྔའི་དབུ་བརྒྱན། དཔའ་བོ་དར་དཔྱངས་
དང་བཅས་པ་མིའི་རྒྱུ་མ་ལ་བརྒྱུས་པའི་ཁྲག་འཛག་མི་མགོ་ལྔ་བཅུའི་དོ་ཤལ་
ཅན། སྟག་གི་པགས་པའི་ཤམ་ཐབས་བཀྲོལ་བ། ཕྱག་གཡས་རྡོ་རྗེ་དང་གཡོན་
དྲིལ་བུ་འཛིན་པས་ཡུམ་ལ་འཁྱུད་ལ་ཞབས་གཡོན་བསྐུམ་པས་འཇིགས་བྱེད་
ནག་པོ་དང་། གཡས་བརྐྱང་བས་དུས་མཚན་མ་དམར་པོ་མནན་པ། གར་གྱི་
ཉམས་དགུ་དང་ལྡན་ཞིང་མཚན་དང་དཔེ་བྱད་ཡོངས་སུ་རྫོགས་པའོ། །དེ་ལ་
འཁྱུད་པའི་ཡུམ་རྡོ་རྗེ་ཕག་མོ་སྐུ་མདོག་དམར་མོ་བསྐལ་བའི་མེ་ལྟར་གཟི་བརྗིད་
འབར་བ། ཕྱག་གཡས་རྡོ་རྗེ་གྲི་གུག་དང་བཅས་པའི་སྡིགས་མཛུབ་ཀྱིས་ཕྱོགས་
ཐམས་ཅད་གནོན་ཅིང་གཡོན་ཐོད་པ་ཁྲག་གིས་བཀང་བས་ཡབ་ལ་འཁྱུད་པ་
གཅེར་བུ་སྐྲ་འཁྲོལ་ཞིང་ཕྱག་རྒྱ་ལྔའི་བརྒྱན་པ། ཐོད་སྐམ་གྱི་དབུ་བརྒྱན་དང་། དོ་
ཤལ་ཅན། ཞབས་གཡས་བསྐུམ་གཡོན་བརྐྱངས་བས་ཡབ་ལ་འཁྱུད་ཅིང་ཡབ་
ཡུམ་ གཉིས་ཀའང་ལང་ཚོ་གསར་དུ་བདོ་བ་མེ་དཔུང་འབར་བའི་དབུས་ན་
བཞུགས་པའོ། །ཡབ་ཀྱི་སྐུ་ལ་རྩ་གསུམ་འཁོར་ལོ་ལྔ་དང་བཅས་པ་སྐད་ཅིག་
གིས་གྲུབ་པའི་སྤྲུལ་པའི་འཁོར་ལོ་རྩ་ འདབ་དྲུག་ཅུ་རྩ་བཞིའི་ལྟེ་བར། རྡོ་རྗེ་
གསུམ་གཅིག་ཏུ་འདུས་པའི་ཡོན་ཏན་གྱི་ངོ་བོ་རང་དང་མཚུངས་པས་བདེ་མཆོག་
ཡབ་ཡུམ། བདེ་ཆེན་འཁོར་ལོ་སྐུ་གསང་བ་འདུས་པ་སྐུ་མདོག་སྔོན་པོ་ཡུད་ཙམ་
ཁྲོ་བ་རྡོ་རྗེ་དང་དྲིལ་བུ་འཛིན་པས་རང་མཚུངས་ཀྱི་ཡུམ་ལ་འཁྱུད་པ། རྡོ་རྗེ་སྐྱིལ་
•5-



-
---
--
--
----
--
ནི་གུའི་ཆོས་སྐོར་གྲུབ་པའི་དགོངས་རྒྱན། །
ཀྲུང་གིས་པད་ཉི་ལ་བཞུགས་ཤིང་། དར་དང་རིན་པོ་ཆེས་བརྒྱན་པའོ། །ལོངས་
སྤྱོད་འཁོར་ལོ་གསུང་མཧཱ་མ་ཡ་མཐིང་ག་ཕྱག་གཉིས་ཀྱིས་མདའ་གཞུ་འཛིན་
པས་ཡུམ་སངས་རྒྱས་མཁའ་འགྲོ་དམར་མོ་རང་མཚུངས་ལ་འཁྱུད་པ་སྐྲ་སེར་
བརྗེས་པ་གཡས་བརྐྱང་གིས་པད་ཉི་ལ་མི་རོ་མནན་པའོ། །ཆོས་ཀྱི་འཁོར་ལོར་
ཐུགས་དགྱེས་མཛད་རྡོ་རྗེ་མཐིང་ཁ་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་
པས། ཡུམ་བདག་མེད་མ་སྔོན་མོ་གྲི་ཐོད་འཛིན་པ་ལ་འཁྱུད་པ་སྐྲ་སེར་གྱེན་དུ་
བརྗེས་པ་གཡས་བརྐྱང་གིས་པད་ཉི་ལ་ཚངས་པ་དང་དྲག་པོ་མནན་པའོ། །བདེ་
སྐྱོང་འཁོར་ལོ་འཕྲིན་ལས་རྡོ་རྗེ་འཇིགས་བྱེད་མཐིང་ནག་མ་ཧེའི་ཞལ་ཅན། ཕྱག་
གཉིས་ཀྱི་གྲི་གུག་དང་། ཐོད་ཁྲག་འཛིན་པས་ཡུམ་ཕག་མོ་དམར་མོ་གྲི་ཐོད་
འཛིན་པ་ལ་འཁྱུད་པ། སྐྲ་སེར་པོ་གྱེན་དུ་བརྗེས་ཤིང་དུར་ཁྲོད་ཀྱི་ཆས་རྫོགས་པ་
གཡོན་བརྐྱང་གིས་པད་ཉི་ལ་མ་ཧེ་མནན་པའོ། །ཡང་ན་ཐམས་ཅད་ཧཱུྃ་ལས་
བསྐྱེད་ཀྱང་རུང་བར་བཤད་དོ། །རང་གི་སྙིང་ཁའི་ཧཱུྃ་ལས་འོད་ཟེར་འཕྲོས། རྒྱུད་
སྡེ་ལྔའི་དཀྱིལ་འཁོར་གྱི་ལྷ་ཚོགས་བཛྲ་ས་མཱ་ཛ༔ ཛ༔ཧཱུྃ་བཾ་ཧོ༔གཉིས་སུ་མེད་པར་
ཐིམ། རང་གི་དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་
སྔོན་པོ་ཡང་རང་གི་སྙིང་ཁའི་ཧཱུྃ་ལས་འོད་ཟེར་འཕྲོས། དབང་གི་ལྷ་སངས་རྒྱས་
བྱང་ཆུབ་སེམས་དཔའ་ཁྲོ་བོའི་དབང་པོ་རྣམས་བཙུན་མོར་བཅས་པ་ཐམས་ཅད་
སྤྱན་དྲངས། ཕྱི་ནང་གསང་བའི་མཆོད་པ་ཐམས་ཅད་ཀྱིས་མཆོད་པར་གྱུར། ཨོ་
སརྦ་ཏ་ཐཱ་ག་ཏ་ཨ་བྷི་ཥིཉྩ་དུ་མཾ། གཙོ་བོའི་ཐུགས་ཀ་ནས་ཡུམ་ལྔ་བདུད་རྩིའི་
བུམ་པ་ཐོགས་པ་སྤྲོས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་བུམ་པའི་
ཆུས་སྤྱི་བོར་ནས་དབང་བསྐུར། སྐུ་གང་དྲི་མ་དག ཆུའི་ལྷག་མ་ཡར་ལུད་པས་མི་
• 6,



རྒྱུད་སྡེ་ལྔའི་གཙོ་འདུས་ཀྱི་མངོན་རྟོགས།
བསྐྱོད་པས་དབུ་བརྒྱན། ཨབྷཾ་ ནས་ཤཔྟའི་བར་གྱིས་ཕྱི་མཆོད་དང་། ཨོཾ་ཨཱ༔ཧཱུྃ་གིས་ནང་
མཆོད་འབུལ། གསང་མཆོད་དང་དེ་ཁོ་ན་ཡིད་ཀྱིས་མཆོད་པ་ཉིད་ལ་དྲན་པ་ཙམ་བྱའོ། །དེ་ཉིད་པས་
བསྟོད་པ་ནི། ཆོས་དབྱིངས་རྣམ་དག་དབྱིངས་ལས་མ་གཡོས་ཀྱང་། །ཐབས་ཀྱིས་ཁྲོ་
བོའི་སྐུར་བསྟན་གདུག་པ་འདུལ། །ཆེ་བའི་ཆེ་མཆོག་ལྷ་ཡི་ལྷར་གྱུར་པ། །ཀུན་བཟང་
ཧེ་རུ་ཀ་ལ་ཕྱག་འཚལ་ལོ། །ཧེ་རུ་ཀ་དཔལ་དཔའ་བོ་ཆེ། །རྣམ་དག་རྡོ་རྗེ་དབང་ཕྱུག་
དང་། །རྗེས་ཆགས་ཆགས་པ་ཆེ་རྣམས་ཀྱི། །རྡོ་རྗེ་ཕག་མོ་ལ་འདུད་དོ། །སངས་རྒྱས་
ཀུན་གྱི་སྐུ་གསུང་ཐུགས། །ཡོན་ཏན་འཕྲིན་ལས་རབ་རྫོགས་པ། །དཀྱིལ་འཁོར་
ལྔ་པོ་ཐམས་ཅད་ལ། །ཀུན་ནས་དང་བས་ཕྱག་འཚལ་ལོ། །ཞེས་བསྟོད་དོ། །ཨོཾ་ཧྲི་ཧ་
ཧ་ཧཱུྃ་ཧཱུྃ་ཕཊ། ༀ་བཛྲ་བེ་རོ་ཙ་ཎི་ཡེ་ཧཱུཾ་ཧཱུཾ་ཕཊ་སྭཱཧཱ། ཞེས་པ་ཉིད་གཙོ་བོར་བཟླ་ཞིང་། ཨོ་
ཨཱབཛྲ་དྷཱིཀ་ཧཱུཾ་ཧཱུཾ་ ཕཊ་ སྭཱཧཱ། ཨོཾ་ ཨཱཧཱིཝཧཱུྃ་ཕཊ་སྭཱཧཱ། ཉེ་སྙིང་། རྣམ་སྣང་། དཔལ་རྡོ་རྗེ་
ཁྲག་འཐུང་མཁའ་འགྲོ་མ་དྲ་བ་སྡོམ་པ་བཞི་ཚུལ། རྡོ་རྗེ་སྣང་མཛད་མ་སངས་རྒྱས་ཀུན་གྱི་མཁའ་འགྲོ་
མ། རྡོ་རྗེའི་རིགས། ཨོ་དྷེ་ཝ་པི་ཙུ་བཛྲ་ཧཱུྃ་ཧཱུྃ་ཧཱུྃ་ཕཊ་སྭཱཧཱ། ཧཱུྃ་ཧཱིཉྩིཝི་ཀྲི་ཏཱ་ན་ན་ཧཱུཾ་
ཕཊ། ཅེས་པ་རྣམས་ཀྱང་ཅི་རིགས་པར་ཟླའོ། །རྫོགས་པའི་རིམ་པ་ནི། འཁོར་ལོ་ལྔའི་ལྷ་རྣམས་
ཐིག་ལེར་ཞུ་བ་བཀྲ་ཤིས་ལྷ་འཇམ་པོ་རྡོ་རྗེ་ལེགས་བཅས་དང་དེའི་འོད་ཟེར་གྱིས་དྲག་པོ་མཆེ་བ་རྣམ་
པར་གཙིགས་ པའི་མདོག་ཅན། ལུས་གང་བ་སོགས་སྤྲོས་བསྡུ་ལ་སེམས་འཛིན་པར་བཤད་ཅིང་།
ཆོས་དྲུག་ཉིད་བསྒོམས་པ་ཡིན་ནོ། མཐར། དཀྱིལ་འཁོར་གྱི་འཁོར་ལོ་འོད་གསལ་ངང་དུ་
ཐིམ་ པར་ གྱུར། ཅེས་བརྗོད་ཅིང་ཅུང་ཟད་མི་རྟོག་པའི་ངང་ནས་མཉམ་པར་བཞག །སླར་ཡང་
རང་ཉིད་ཧེ་རུ་ཀ་ཡབ་བརྐྱང་གི་ང་རྒྱལ་ལ་གནས་གསུམ་བྱིན་གྱིས་བརླབས་ནས་ཐུན་མཚམས་ལ་
འཇུག་གོ །གཏོར་མ། ཨ་ མྲྀ་ ཏས་བསངས། སྭ་ བྷཱ་ ཝས་སྦྱངས། ཡཾ་ ལས་ རླུང་། རཾ་ ལས་
མེའི་སྟེང་དུ་ཨཱ་ལས་ཀཱ་པ་ལ་ཤ་ལྔ་བདུད་རྩི་ལྔས་ཡོངས་སུ་གང་བ་ཧཱུྃ་ཧཱུྃ་ཨོཾ་ཛཾ་ཁཾ་
7-



ནི་གུའི་ཆོས་སྐོར་གྲུབ་པའི་དགོངས་རྒྱན།
རྣམས་ཀྱིས་མཚན་པ། རླུང་གཡོས། མེ་སྦར་རྫས་བཅུ་ཡི་གེ་དང་བཅས་པ་ཞུ་
སངས་རྒྱས་རྣམས་ཀྱི་ཐུགས་ཀ་ནས་བདུད་རྩི་སྤྱན་དྲངས་ཏེ་ཐིམ་པས་ཡེ་ཤེས་ཀྱི་
སྒྲོན་གསལ་ལས། དོན་མཚོན་པ་ནི་ས་བོན་ནམ་ཞེས་གསུངས། བདུད་རྩིའི་རྒྱ་མཚོར་གྱུར།
ཨོཾ་ ཨཱ༔ཧཱུྃ་ ཧ་ ཧོཝཧྲིལན་གསུམ་གྱིས་བྱིན་གྱིས་རླབས་ལ། རང་གི་སྙིང་ཁ་ནས་འོད་ཟེར་
འཕྲོས། རྒྱུད་སྡེ་ལྔའི་དཀྱིལ་འཁོར་གྱི་ལྷ་ཚོགས་བཛྲ་ས་མཱ་ཛས་སྤྱན་དྲངས། གོང་དུ་
བཤད་པའི་སྙིང་པོ་རྣམས་ ཀྱིས་མཐར། ཨོཾ་ ཨཱ་ ཀ་ རོ། བཏགས་པ་ལན་གསུམ་གྱིས་འབུལ་
ལོ། །གོང་བཞིན་མཆོད་བསྟོད་དང་། མཆོད་ སྦྱིན་ གཏོར་མ་ནས། ཀུན་གྲུབ་ཤོག་ གི་བར་
གྱིས་འདོད་དོན་གསོལ་བ་བཏབ། ཡིག་བརྒྱས་བཟོད་གསོལ་གཤེགས་གསོལ་སྨོན་ལམ་བཀྲ་ཤིས་
རྣམས་བྱའོ། །གལ་ཏེ་དགྱེས་མཛད་ལྷན་སྐྱེས་ལ་བརྟེན་ནས་བསྒོམ་པར་འདོད་ན་གཞི་ལུས་དགྱེས་
མཛད་ལྷན་སྐྱེས་ཉིད་དུ་བྱེད་པ་དང་སྐུ་གསུང་ཐུགས་བྱིན་རླབས་ཀྱི་རྫས་སྐྱེ་མཆེད་དྲུག་བྱིན་རླབས་
ཀྱང་བྱའོ། །བཟླས་པ་དང་། དེ་ཝ་པུ་ཙུ་བཛྲ་ གཙོ་བོར་བྱེད་པ་རྣམས་ཁྱད་པར་རོ། །ཕྱི་དཀྱིལ་ལྷ་
ལྔའི་ཚུལ་དུ་བསྒོམ་པར་སྤྲོས་ན་པདྨ་འདབ་མ་བརྒྱད་པའི་ཤར་དུ་གསང་འདུས། ལྷོ་རུ་དགྱེས་མཛད།
ནུབ་ཏུ་མཧཱ་མ་ཡ། བྱང་དུ་འཇིགས་ བྱེད། མཚམས་ཀྱི་འདབ་མ་རྣམས་ལ་བུམ་ཐོད་བཞི་གསལ་
འདེབས། ཕྱི་དཀྱིལ་དུ་བསྒོམ་པའི་ཡིག་རྙིང་ཕལ་ཆེར་ན་གཙོ་བོ་གསང་བ་འདུས་པ་ལ་བྱས་པ་ཉིད་
མང་བར་འདོད་པ་ཡོད་ནའང་། རང་གང་ལ་མོས་པ་ཉིད་གཙོ་བོར་བྱས་པས་ཆོག་གོ །དེ་བཞིན་དུ་
ཡིག་རྙིང་འགའ་ན་ཕྱི་དཀྱིལ་འཁོར་ལོ་བདེ་མཆོག་ལྷ་ལྔ་ལ་བརྟེན་ནས་ཡང་ཡོད་དོ། །ཤིན་ཏུ་ཟབ་
པའི་སྒྲུབ་ཐབས་འདི། །ཁྱུང་པོ་རྣལ་འབྱོར་ལ་སོགས་པའི། །དེ་ཉིད་མཁྱེན་པའི་ལུང་གི་དོན། །ངག་
འདོན་ཙམ་དུ་བསྒྲིགས་པ་ཡིན། །ཞེས་པའང་རྒྱལ་ཁམས་པ་ཏཱ་ར་ནཱ་ཐས་སྨྲས་པའོ།། །།དགེ་ལེགས་
འཕེལ།
•8-



ནི་གུའི་ཆོས་སྐོར།
༄༅། །ཡེ་ཤེས་ཀྱི་མཁའ་འགྲོ་ནི་གུ་མའི་ཆོས་དྲུག་རྡོ་རྗེའི་ཚིག་
རྐང་བཞུགས་སོ། །
ཤངས་པའི་གསེར་ཆོས་སྐོར་གྱི་རྩ་བ། རྒྱ་གར་སྐད་དུ། དྷརྨ་ཥཊ་བཛྲ་གཱ་ཐ་ནཱ་མ།
བོད་སྐད་དུ། ཆོས་དྲུག་རྡོ་རྗེའི་ཚིག་རྐང་ཞེས་བྱ་བ། དཔལ་ཟུང་འཇུག་བདེ་བ་ཆེན་
པོ་ལ་ཕྱག་འཚལ་ལོ། གང་ཞིག་(ཁྱད་གཞི་ཁྱད་ཆོས་སྐུ་གསུམ་བདུན་ལྡན་ཏེ)
བརྗོད་བྲལ་ལྷུན་གྲུབ་འདུས་མ་བྱས། །ཁ་སྦྱོར་(བདེ་སྟོང་སྣང་སྟོངབདེ་ཆེན་ལོངས་
སྐུ་གང་འདུལ་ཤརཚབ་སྤྲུལ་སྐུའི་ཡན་ལག)། །སྐུ་གསུམ་(ཡན་ལག)བདུན་ལྡན་རྡོ་རྗེ་
འཆང་ཆེན་གྱིས། །ཐེག་ཆེན་སྐྱེ་མེད་རང་སྒྲ་འདི་སྐད་ཐོས། །དབང་བཞིས་སྨིན་བྱས་
དད་དང་བརྩོན་འགྲུས་ལྡན། །མི་རྟག་སྐྱོ་ཤས་ཉེས་དམིགས་སྔོན་འགྲོ་བས། །ཆོས་
དྲུག་གི)ལམ་མཆོག་འདི་ལ་གང་གིས་འབད་གྱུར་ན། །(དབང་པོ་རབ)ཟླ་དྲུག་
འབྲིང)ལོའམ་(ཐ་མས་ཀྱང)ཚེ་འདིར་སངས་རྒྱས་འགྱུར། །ཐབས་ལམ་བདེ་
དྲོད་རང་འབར་སྒྱུ་ལུས་ཆགས་སྡང་རང་གྲོལ། རྨི་ལམ་ཉིང་འཁྲུལ་རང་དག)འོད་
གསལ་གཏི་མུག་རང་སངས།)འཕོ་བ་མ་བསྒོམས་སངས་རྒྱས།)(བར་དོ་རྒྱལ་བ་
ལོངས་སྐུ།)རང་ལུས་ཐབས་ལྡན(གསང་དབང་གི་ཉམས་ལེན)རྩ་གསུམ་རོ་རྐྱང་
དབུ་མ་གསུམ)འཁོར་ལོ་ལྟེ་སྙིང་མགྲིན་སྤྱི)བཞི། །(ལྟེ་འོག་གི)ཨ་ཤད་དང་སྤྱི་
བོའི)ཧཾ་ཡིག)འབར་འཛག་པ་ལས་རྣམ་པ་སྣ་ཚོགས་རྣམ་སྨིན་ཉིད་དང་བྲལ་བའི)
སྐད་ཅིག་(བཞི་དང་དགའ་བ་མཆོག་དགའ་ཁྱད་དགའ་ལྷན་སྐྱེས་ཏེ་)དགའ་བཞིས་
བརྒྱན། །(དབང་གསུམ་པའི་ཉམས་ལེན)ཤེས་རབ་(མའི་རྩ)ཁ་ག་མུ་ཁའི་(སྟེ་
མཁའ་འགྲོ་གདོང་མ་སྙོམས་འཇུག་གིས། །(ཡས་བབས)ཟག་བཅས་(མས་བརྟན)
-9-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཟག་མེད་དགའ་བཞི་རིམ་བཞིན་ནོ། །བྱིན་རླབས་ཀྱི)བཅུད་བསྡུས་དག་བྱེད་
སྟོང་རའི་གནད་(ནད་གདོན་སེལ་བྱེད་སོགས)གསུམ་དང་། །དྲོད་མྱུར་(བདེ་དྲོད་
མྱུར་དུ་འཆར་བའི་ཐབས)གཏུམ་མོ་(ལ་སོགས་པའི་ཆོས་དྲུག་རིམ་བཞིན་ཏེ། །རི་བོང་
(ཐིག་ལེ་དབབ་གཞུང་ལྡོག་དགྲམ་རླུང་དང་བསྲེས། །)རྣམ་པར་རྟོག་པ་དང་བྲལ་
བའི། །ལུས་གནད་མེའི་སྟོང་ར་གཏུམ་མོ་ཟས་སུ་ཟ་བ། གོས་སུ་གྱོན་པ། གདན་དུ་
འདིང་བ། སྲིད་པའི་དབང་ཞུ་བ། གེགས་རང་སར་གྲོལ་བ། རླུང་རྟར་ཞོན་པའོ། །)
ཟག་མེད་ཡེ་ཤེས་ཆེན་པོས་བརྒྱན་པར་བྱ། །སྒྱུ་ལུས་(སྣང་བ་ཐམས་ཅད)བདེན་
མེད་དུ་འཆར་བར་བྱེད་པའི་རྣལ་འབྱོར་ལ)དབང་པོ་རབ་འབྲིང་གསུམ། །འབྲལ་མེད་
མོས་གུས་རང་ལུས་ཅི་སྣང་ཀུན། །སྣང་སྟོང་ཞེན་བྲལ་ལྷ་སྐུའི་ལམ་ཁྱེར་བྱ། །
ཆགས་སྡང་རང་གྲོལ་བཅུ་བཞིའི་ས་ཐོབ་འགྱུར། །(བ་སྟེ་ཡེ་ཤེས་ཐིག་ལེ་ལས།
བུམ་པའི་དབང་ནི་བཅུ་གཅིག་སྟེ། །གསང་བའི་དབང་ནི་བཅུ་གཉིས་མཆོག །ཤེས་
རབ་ཡེ་ཤེས་བཅུ་གསུམ་པ། །དེ་ལྟར་དེ་བཞིན་བཅུ་བཞི་པ། །དབང་རེ་ལ་ནི་ས་
རེ་སྟེ། །ཞེས་བཤད་པ་བཞིན། དབང་པོ་རབ་བླ་མ་དམ་པ་གྲོགས་སུ་བསྟེན་པ།
འབྲིང་ཚིག་གཞན་གྱིས་བར་མ་ཆོད་པར་ཁྲིད་པ། ཐ་མ་མལ་གཅིག་ཏུ་ཏིང་ངེ་
འཛིན་བསྐྱེད་པའོ། །)གང་གིས་(མ་ཟིན་པའི་འཁྲུལ་འབྱམས་གཉིད་ཡང་ཡང་
སད་པའི་སད་འབྱམས། བྱང་སེམས་ཉམས་པའི་བདེ་འབྱམས། རྨི་ལམ་རྨི་རུ་ཡེ་
མ་འདོད་པའི་སྟོང་འབྱམས་ཏེ། འཇིག་རྟེན་གྱི་བསམ་པ་ཐམས་ཅད་ཡོངས་སྤངས་
ནས། །རྨི་ལམ་འདུན་པའི་གནད་ལ་འབྲལ་མེད་བྱ། །ཉིང་འཁྲུལ་རང་དག་སྒྱུ་མ་
ལམ་རིམ་གྱི། །ཡོན་ཏན་ཉིན་མཚན་དུས་སུ་རང་ཤར་འབྱུང་། །མོས་གུས་ཚོགས་
གསོག་གེགས་སེལ་བརྒྱན་པར་བྱ། །འོད་གསལ་འཆར་བྱེད་བླ་མའི་མོས་གུས་དང་། །
- 10-



ནི་གུའི་ཆོས་སྐོར།
བདེ་ཆེན་བདེ་བ་ཆེན་པོའི་མི་སློབ་པའི་ཟུང་འཇུག་ཐོབ་པའི་ས)ཟག་བཅས་ཟག་
མེད(མས་བརྟན་གྱི་དགའ་བ་བཞི་ཡིས་ཉམས་ལེན་དང་། །དེ་དག་འཆར་པའི་སྒྱུ་
ལུས་ཀྱི་གནད》ལྟ་སྟངས་ཀྱིས། །བདེ་གསལ་མི་རྟོག་དབྱེར་མེད་རང་ཤར་འབྱུང༌། །
སྦྱོར་དངོས་རྗེས་གསུམ་དུས་གནད་བརྒྱན་པར་བྱ། །འོད་གསལ་གཟུང་བ་ལམ་
ཁྱེར་བསྲེ་བ། མཐར་ཐུག་གོ།)འོད་གསལ་མངོན་གྱུར་དམ་པ་ཉམས་མྱོང་ཅན་གྱིས་
སློབ་མའི་འོད་གསལ་གྱི། །འཆར་སྒོ་ངོ་སྤྲོད་ཅིང)བོགས་འདོན་གེགས་སེལ་བརྒྱན་
པར་བྱ། །འཕོ་བྱ་འཕོ་བྱེད་བྲལ་ཡང་རབ་འབྲིང་སྟེ། །འབྲིང་དང་ཐ་མས་(ཚེ་འདིའི་
ཁོར་ཡུག་སོགས་ལ)ཆགས་སྡང་སྤངས་བྱས་ནས། །(དག་པའི་ཞིང་དུ་འགྲོ་སྙམ་
པའི)དགའ་ཞིང་མོས་གུས་དམིགས་པ་རྩེ་གཅིག་གིས། །གྱེན་དུ་རྣམ་ཤེས་)འཕང་
ཞིང་སྨོན་ལམ་བརྒྱན་པར་བྱ། །ཆོས་སྐུ་དེ་བཞིན་ཉིད་ཀྱི་འཕོ་བ། ཟུང་འཇུག་ཡི་
དམ་གྱི་འཕོ་བ། བྱིན་རླབས་བླ་མའི་འཕོ་བ། འཆུགས་མེད་མཁའ་སྤྱོད་ཀྱི་འཕོ་
བའོ།།)དུས་གནད(ངེས་པའི་འཆི་ལྟས་བྱུང་བ)ལུས་གནད་(སྐྱིལ་ཀྲུང་ཙོག་པུ་སོགས)
ངག་གནད་བསྲེ་འཕོར་སྦྱངས་པ་ཡི་གེ་ཕྱེད་དང་གཉིས་ང་རོ་དྲག་ཏུ་བརྗོད་པ་ཡིས།
ཧིཀ་ཧིཀ་གི་སྒྲ་དང་ལྡན་པར་བྱས།)རྗེས་གནད་ལ།(ཚ་བ་གསུམ་མི་ཀླད་རྣམས་
ཀྱིས་སྤྱི་བོར་བྱུགས་ལ།)སྦྱང་ཞིང་བརྟན་པའི་འཕོ་བ་མཆོག་ཡིན་ནོ(རབ)། །བར་དོ་
སྣང་སོགས་འོད་གསལ་ལྷ་སྐུ་འབྲིང་ལོངས་སྤྱོད་རྫོགས་པའི)དང༌། །(ཐ་མ་སྐྱེ་སྒོ་
དགག་སྟེ)གང་འདུལ་སྤྲུལ་སྐུའི་གསུམ་ལྡན་དུ་ལྡང་བར་བྱས་པའི)མཚམས་སྦྱོར་
(ཆགས་སྡང་གི་ཡུལ་ལ་བྱང་སེམས་དཀར་དམར་རབ་བར་དོ་དང་པོའི་གཞི་དུས་
ཀྱི་འོད་གསལ་རང་ཤར། འབྲིང་རྒྱལ་བ་ལོངས་སྐུ་སྒྱུ་མའི་ལྷ་རང་ཤར། ཐ་མ་སྨོན་ལམ་
གྱི་སྤྲུལ་སྐུ་འགགས་མེད་རང་ཤར། སྤྱི་གནད་འཆུག་མེད་གསུམ་ལམ་ཁྱེར་རོ།།)གནད་
-11-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཡིན་ནོ། །ཆགས་སྡང་ཕྲག་དོག་འོད་གསལ་ལྷ་སྐུས་སྦྱངས། །སྒྲིབ་གཉིས་རང་
དག་སྐུ་གསུམ་མངོན་དུ་འགྱུར། །གཟུགས་སྒྲ་དྲི་རོ་རེག་བྱ་རྣམས་དང)ས་ཆུ་མེ་
རླུང་རྣམ་ཤེས་རྣམས་འོད་གསལ་ལ་ཐིམ་པ་ལས)སྣང་མཆེད་སོགས་པ་ཡིས། །ཐིམ་
འགྲོས་(ལས་ཞེ་སྡང་གི་རྟོག་པ་སོ་གསུམ། ཆགས་པའི་བཞི་བཅུ་གཏི་མུག་གི་བདུན་
ཏེ)རང་བཞིན་བརྒྱད་ཅུ་ཤེས་པར་བྱ། །ལོག་ལྟས་རྒྱུད་དཀྲུགས་རྩོད་ལྡན་སྙིགས་
མའི་དུས། །ཡང་དག་ཆོས་ནི་ཉིན་སྐར་རུས་སྦལ་སྤུ། །ལོག་ཆོས་ཚོང་དུས་འོ་མའི་ཆོས་
སྤྱོད་ཚེ། །ཉམས་མྱོང་(རྒྱལ་བའི་བཀའ་ཡན་ལག་ལྔ་བའི་ལུང་དང་ཐེམ་ཡིག་བརྒྱན་
པ་གཅེས། །ལམ་གྱི་མཆོག་གྱུར་འདི་ཉིད་ཉམས་ལེན་རྣམས། །གཞན་གྱི་དུས་མིན་
འདིའམ་བར་མ་དོར། །བདེ་སྟོང་དབྱེར་མེད་སྐུ་གསུམ་རང་ཤར་ནས། །རྣམ་པར་
དག་པའི་མཁའ་སྤྱོད་(ཆེན་པོ་མི་སློབ་པའི་ཟུང་འཇུག)ཉིད་དུ་འགྲོ། །འདི་ཉིད་མི་
རབས་བདུན་དུ་ཆིག་བརྒྱུད་ལས། །མི་སྤེལ་རྡོ་རྗེའི་རྒྱ་ཡིས་གདབ་པར་བྱའོ། །ཆོས་
དྲུག་རྡོ་རྗེའི་ཚིག་རྐང་ཞེས་བྱ་བ་རྫོགས་སོ།། ཡེ་ཤེས་ཀྱི་ཊཱ་ཀི་མའི་ཞལ་སྔ་ནས་
ལོ་ཙཱ་བ་གླན་དར་མ་བློ་གྲོས་ཀྱིས་བསྒྱུར་བའོ།། བདག་ཁྱུང་པོ་རྣལ་འབྱོར་པས་
གསེར་སྲང་ལྔ་བརྒྱ་ཕུལ་ནས་ཞུས་ཏེ་ཉམས་སུ་མྱོང་བར་བྱས་པའོ། །ཕྱིས་ཐོ་ལེང་
དུ་ལོ་ཙཱ་བ་རིན་ཆེན་བཟང་པོས་ཀྱང་གཏན་ལ་ཕབ་པའོ། །རྡོ་རྗེའི་ཚིག་རྐང་ལ་ཁྱུང་
པོའི་དཀྱུས་སུ་ཤོར་བ། བུདྡྷ་ཤཱིས་གཞུང་མཚན་སོ་སོར་ཕྱེ་ཞིང་མཆན་བུ་ཅུང་ཟད་
གནང་བ་ལ། སླར་ཡང་སྐད་གཉིས་སྨྲ་བ་འགྱུར་མེད་བདེ་ཆེན་གྱིས། བློ་གྲོས་ཀྱིས་ཞིབ་
ཏུ་དཔྱད་ཅིང་རྒྱས་པར་བཀོད་པ་འདིས་ཀྱང་། བསྟན་པ་དང་སེམས་ཅན་ལ་ཕན་
པ་རྒྱ་ཆེ་བར་གྱུར་ཅིག །(འདིའི་ཚིགས་བཅད་རྣམས་རྡོ་རྗེའི་ཚིག་རྐང་དངོས་དང་།
བར་གྱི་ལྕུག་པ་རྣམས་ཁྱུང་པོས་མཁའ་འགྲོ་མའི་ཞལ་ཤེས་ཡི་གེར་བཀོད་པར་སྣང་།
-12-



ནེ་གུའི་ཆོས་སྐོར།
འདི་ལ་ལོ་ཆེན་འགྱུར་མེད་བདེ་ཆེན་གྱི་རྒྱ་འགྲེལ་ཀྱང་ཡོད་དོ། །སརྦ་སིདྡྷི་མི་པྲ་
ཡཙྪནྟུ། །
༄༅། །བླ་བརྒྱུད་རྣམ་ཐར་ཞེས་བྱ་བ་བཞུགས་སོ། །
(1)ནི་གུ་མ། ཡེ་ཤེས་ཀྱི་མཁའ་འགྲོ་ནི་གུ་མ་ནི། གསོལ་འདེབས་ཡེ་ཤེས་སྒྲ་དབྱངས་
ཞེས་བྱ་བ་ལས། ཉི་མ་གུང་པའི་བྱིན་རླབས་ལས་སྤྲུལ་པའི། །ངོ་མཚར་ས་གཞི་
ཀསྨི་ར་ཡི་ལྗོངས། །ཛམྦུ་གླིང་ན་དཔེ་མེད་རབ་གྲགས་པའི། །གྲོང་ཁྱེར་མཆོག་ཏུ་
འཁྲུངས་ལ་གསོལ་བ་འདེབས། །རྣམ་དག་བྲམ་ཟེ་ཞི་བའི་གོ་ཆ་ཡི། །རིགས་ཀྱི་
ཐིག་ལེ་ནཱ་རོ་ཏ་པ་དང་། །ཡེ་ཤེས་མཁའ་འགྲོ་དྲལ་དང་ལྕམ་མོའི་ཚུལ། །ཉི་ཟླ་
ཟུང་འབྲེལ་སྨིན་ལ་གསོལ་བ་འདེབས། །རྣམ་ཀུན་མཆོག་ལྡན་སྟོང་པ་ཉིད་ཀྱི་
དངོས། །རྒྱལ་ཀུན་སྐྱེད་པའི་གཟུགས་སུ་སྣང་བའི་མོ། །སྲིད་པའི་ཚུལ་དུ་རྣམ་པར་
འཁྲུལ་པར་ཡང་། །སྲིད་ལེན་མཚམས་སྦྱོར་བྲལ་ལ་གསོལ་བ་འདེབས། །གྲངས་
མེད་དགོངས་ནས་ས་དང་ལམ་རྣམས་ཀྱི། །ཕ་རོལ་སོན་པས་རྟེན་འདིར་རང་བྱུང་
གི །གྲུབ་པའི་རྣམ་ཐར་བསམ་མི་ཁྱབ་པ་བརྙེས། །ལྷན་སྐྱེས་མཁའ་འགྲོ་མ་ལ་
གསོལ་བ་འདེབས། །སྦྱངས་པའི་ངལ་བ་ཆེད་དུ་མ་བརྟེན་པར། །གྲུབ་པའི་དབང་ཕྱུག་
དག་གི་གསུང་སྒྲོས་ཙམ། །སྙན་ལ་སིམ་པས་ཆོས་ཀུན་ཁོང་དུ་ཆུད། །རང་གྲོལ་
བདེ་བ་ཆེ་ལ་གསོལ་བ་འདེབས། །རྒྱུད་དང་གདམས་པའི་ཟབ་དོན་ཕྲ་མོ་ཡིས། །
གཅིག་ཤེས་ཀུན་གྲོལ་མཁྱེན་གཉིས་རྩ་ཁ་རྒྱས། །ཆོས་ཉིད་བདེན་པ་སྒྲིབ་བྲལ་མངོན་
སུམ་གཟིགས། །དཔལ་ལྡན་གྲུབ་པ་མོ་ལ་གསོལ་བ་འདེབས། །ཞེས་དང༌། ཉེ་
རྒྱུའི་སྤྱོད་པས་དགྱེས་དགུར་རོལ་མཛད་པས། །རྡོ་རྗེ་འཆང་གི་རྗེས་བཟུང་དངོས་
•13 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཉིད་དང་། །སྐལ་པ་མཉམ་ཡང་སློབ་པའི་ཟུང་འཇུག་སྐུས། །མཁའ་ཁྱབ་འགྲོ་དོན་
མཛད་ལ་གསོལ་བ་འདེབས། །ཞེས་འབྱུང་བར་ལྟར་རྡོ་རྗེ་འཆང་དངོས་ལས་ཆོས་
གསན་ཅིང་། རྡོ་རྗེ་འཆང་དང་མི་གཉིས་པའི་རྣམ་ཐར་མངའ་བའི་མཁའ་འགྲོ་མ་
ཞིག་གོ།
(2)སུ་ཁ་སིདྡྷི། སུ་ཁ་སིདྡྷིའམ་བདེ་བའི་དངོས་གྲུབ་ཞེས་བྱ་བའི་མཁའ་འགྲོ་མ་འདི་
ཉིད་ནི། ཡུལ་རྒྱ་གར་ཁ་ཆེའི་གྲོང་ཁྱེར་ན་བཟའ་མི་གཉིས་ལ་བུ་གསུམ། བུ་མོ་གསུམ་
ཁོ་རང་གཉིས་དང་བརྒྱད་ཡོད་པ་ལས་ཤིན་ཏུ་ཕངས་ཤིང་དབུལ་བས་བཟའ་རྒྱུ་
འབྲས་བུམ་པ་གང་ལས་མེད་སྟབས། དེ་ཟ་མ་བྲ་བར་ཁ་བཅད་དེ་བཞག བུ་གསུམ་
ལྷོར་མོ་གསུམ་བྱང་། ཕ་ནུབ་ཏུ་ཟས་འཚོལ་དུ་སོང་། ཤུལ་དུ་ཤིན་ཏུ་ཕོངས་པ་
གཅིག་ཟས་འཚོལ་དུ་བྱུང་བས་མས་འབྲས་བུམ་པ་ཕྱེད་བཙས་ནས་དེ་ལ་བྱིན།
ཕ་བུ་རྣམས་ཟས་མ་རྙེད་པར་བཀྲེས་ཏེ་ད་ཁྱིམ་གྱི་འབྲས་བུམ་པ་གང་དེ་ཟོས་ལ།
དེ་ནས་བཙལ་དགོས་སྙམ་ནས་ཐམས་ཅད་ཁྱིམ་དུ་ལོག་མ་ལ་ད་ནི་འབྲས་བུམ་
པ་གང་དེ་བྱིན་ཅིག་བཀྲེས་པས་ཉེན་ཅིང་ཉམ་ཐག་པར་གྱུར་ཏོ། །ཞེས་ཟེར་བར།
མས་སྨྲས་པ། ཁྱེད་རྣམས་ཀྱིས་ཟས་རྙེད་དེ་འོང་སྙམ་ནས་ཤིན་ཏུ་ཉམ་ཐག་པ་ཞིག་སློང་
དུ་བྱུང་བར་བྱིན་ཚར་ཟེར་བས། ཕ་བུ་ཀུན་བསྡེབས་ནས་མགྲིན་གཅིག་ཏུ། ཁྱོད་
ཀྱིས་ནམ་ཡང་དེ་ཁོ་ན་བཞིན་བྱས་པས་ངེད་རྣམས་སྐྱིད་ཏུ་མ་བཅུག་པས་ཕྱིར་ཐོན་
ཅིག་ཟེར་ཞིང་ཁྱིམ་ནས་བཏོན་ཏོ། །དེ་ནས་རྒན་མོ་དེ་རང་ཡུལ་ནས་ནུབ་ཕྱོགས་ཨོ་
རྒྱན་གྱི་ཡུལ་དུ་ཕྱིན། དེར་ནི་མི་ཕོ་མོ་ཐམས་ཅད་དཔའ་བོ་དང་དཔའ་མོ་ཤ་སྟག་
ཏུ་འདུག་པ། གནས་དེར་སླེབས་པ་ཙམ་གྱིས་རིག་པ་རང་བཞིན་གྱིས་དྭངས།འབྲས་
རྩ་བ་དང་འཛོམས་ཤིང་འབྲས་བསྒྲུབ་པས་ཁལ་གཅིག་ཙམ་རྙེད། དེ་གྲོང་ཁྱེར་དུ་
-14-



ནི་གུའི་ཆོས་སྐོར།
ཁྱེར་ནས་ཆང་ཚོང་མ་བྱས། དེའི་དུས་སུ་ཨོ་རྒྱན་གྱི་ནགས་ཁྲོད་ན། སློབ་དཔོན་
ནག་པོ་བིར་ཝ་པ་ཞེས་ཀྱང་བྱ། ཨ་ཝ་བྷུ་ཏི་པ་ཞེས་ཀྱང་བྱ་བ་དེས། ཕྱག་རྒྱ་མ་ཨ་
ཝ་དྷུ་ཏི་མ་དང་གཉིས་གསང་སྤྱོད་མཛད་ཅིང་ཡོད་པ་ལས། རྣལ་འབྱོར་མ་དེས་
རྟག་ཏུ་ཆང་ཉོར་ཕྱིན་པ་ན་སྐབས་འགར་རྒན་མོ་ཆང་ཚོང་མ་དེ་ལའང་ཆང་ཉོས་
པས། ཆང་གཞན་བས་ཞིམ་པ་ཤ་སྟག་བཙོངས། དེར་རྒན་མོས་རྣལ་འབྱོར་མ་
ཁྱོད་ཆང་ཉོས་ནས་སུ་ལ་འཁྱེར་བ་ཡིན་དྲིས་པས། ནགས་ཁྲོད་ན་རྣལ་འབྱོར་པ་
བཟང་པོ་ཞིག་བཞུགས་པས་དེ་ལ་འདྲེན་པ་ཡིན་ཟེར། རྒན་མོས་དེ་ལྟར་ཡིན་ན་
ཆང་རིན་མི་དགོས་ཟེར་ནས་འབྲས་ཆང་ཉིང་བསྲིངས་བྱས་ཏེ་རྒྱུན་དུ་བསྐུར་བས།
བིར་ཝ་པས། རྣལ་འབྱོར་མ་རིན་མི་དགོས་པའི་ཆང་ཞིམ་མོ་ཤ་སྟག་བྱུང་བ་འདི། །
ཇི་ལྟར་བྱས་པ་ཡིན་གསུངས་པ་དང་། དེར་སྔར་གྱི་ཆང་ཚོང་མ་དང་མི་འདྲ་བའི་
དད་པ་ཅན་ཞིག་འདུག ངས་རྒྱུ་མཚན་བཤད་པས་ཁོ་མོས་དད་པ་སྐྱེས་ནས་བསྐུར་
བ་ལགས་ཞུས་པས། བིར་ཝ་པའི་ཞལ་ནས། རྒན་མོ་དེ་ཅིས་ཀྱང་ཁམས་གསུམ་
ནས་འདྲེན་དགོས་པས་ཁྲིད་ལ་ཤོག་གསུངས། དེར་རྣལ་འབྱོར་མ་རྒན་མོའི་རྩར་
ཕྱིན་ཏེ་ངའི་བླ་མ་བིར་ཝ་པའི་ཞལ་ནས། ཆང་ཚོང་མ་ཁྲིད་ལ་ཤོག་འཁོར་བ་ནས་
འདྲེན་དགོས་གསུངས་པས། ཁྱོད་འདོད་དང་བྱས་པས་རྒན་མོ་ཤིན་ཏུ་མོས་ཏེ།
འབྲས་ཆང་བུམ་པ་གང་ཁྱེར་ཏེ་མཇལ་དུ་ཕྱིན། རྗེ་བཙུན་བིར་ཝ་པས་དུས་དེ་
ཉིད་དུ་གསང་སྒྲུབ་ལྟེ་བ་སྤྲུལ་འཁོར་གྱི་དབང་བཞི་རྫོགས་བསྐུར། བསྐྱེད་རྫོགས་
ཆོས་དྲུག་དང་བཅས་པ། དབང་གི་ཕྲིན་ལས་འདུ་བ་རྣམ་གསུམ་དང་བཅས་པ་
གསུངས་པས་དུས་དེ་ཉིད་ལ་ཡེ་ཤེས་ཀྱི་མཁའ་འགྲོ་མར་གྱུར་ཏོ། དེ་ཡང་ཡུལ་ནས་
བཏོན་དུས་ལོ་ང་བརྒྱད། ཨོ་རྒྱན་དུ་ཆངཚོང་ཙ་ན་དྲུག་ཅུར་སོན། དྲུག་ཅུ་རྩ་གཅིག་
-15-



ནི་གུའི་ཆོས་སྐོར་གྲུབ་པའི་དགོངས་རྒྱན། ་
ན་བིར་ཝ་པ་དང་མཇལ་ནས་གདམས་པ་ཐོབ། དེར་ནུབ་གཅིག་ལ་གྲུབ་པ་ཐོབ་
པའི་སྟོབས་ཀྱིས་རྣམ་སྨིན་གྱི་ལུས་རང་དགར་འཇའ་ལུས་སུ་གྱུར་ནས། གཞོན་
ཞིང་ལང་ཚོ་དར་ལ་བབ་པ། བཅུ་དྲུག་གི་ན་ཚོད་ཅན། སྐུ་མདོག་ཤིན་ཏུ་དཀར་
པ། དབུ་སྐྲ་སིལ་བུས་སྐུ་རྒྱབ་གནོན་པ་ལྟ་བས་ཆོག་མི་ཤེས་པ། ཏ་ལ་བདུན་སྲིད་
ཙམ་གྱི་ནམ་མཁར་བཞུགས་པའི་ཡེ་ཤེས་ཀྱི་མཁའ་འགྲོ་མ་སུ་ཁ་སིདྡྷི་ཞེས་བྱ་
བར་གྱུར་ཏོ། །དེ་ཡང་མཁའ་འགྲོ་མ་དེ་བཅོམ་ལྡན་འདས་བདག་མེད་མ་དངོས་
སུ་གྱུར། བིར་ཝ་པ་དང་དགྱེས་མཛད་ཐ་དད་མེད་པའི་གསང་ཡུམ་ཡང་མཛད།
ད་ལྟར་ཡང་འདས་གྲོངས་མི་མངའ་བར་ཁམས་གསུམ་སེམས་ཅན་ཐམས་ཅད་ལ་
ཡེ་ཤེས་ཀྱི་གཟིགས་པ་དུས་དྲུག་ཏུ་འཇུག་ཅིང་ཁྱད་པར་དུ་སྣང་བ་དག་པ་རྣམས་
ལ་ཆོས་གསུངས། གསང་སྒྲུབ་ཉམས་སུ་ལེན་པ་དང་། གསོལ་བ་འདེབས་པ་པོ་
ཐམས་ཅད་ལ་དངོས་སུ་བྱིན་གྱིས་རློབ་ཅིང་མཆོག་ཐུན་མོང་གི་དངོས་གྲུབ་ཐོབ་
པར་བྱེད་ཅིང་བཞུགས་པའི་མཚན་ཐོས་པ་ཙམ་གྱིས་དད་པའི་ས་བོན་གཏིང་ནས་
གཡོས་ཏེ། ཁྱུང་པོ་རྣལ་འབྱོར་གྱིས་རྒྱ་གར་གྱི་ཕྱོགས་ཀུན་ཏུ་བཙལ་བས་ཙནྡ་གྱི་
ནགས་སུ། ཏ་ལ་བདུན་སྲིད་ཙམ་གྱི་ནམ་མཁར་བཞུགས་པ་དང་མཇལ། ཕྱག་
དང་གསེར་གྱི་མཎྜལ་ཕུལ་ནས་གདམས་པ་ཞུས། ཐུན་མོང་མ་ཡིན་པའི་དབང་
བཞི་རྫོགས་པར་བསྐུར། ལོ་ཟླ་ཙམ་གྱིས་སངས་རྒྱ་བའི་གསང་སྔགས་ཀྱི་གནད་
མ་ལུས་པར་ཞུས་པའི་བླ་མ་གཙོ་བོ་སྟེ། ཁྱུང་པོའི་ཞལ་ནས། བདག་གི་རྩ་བའི་བླ་མ་
བཞི་ལས་ཁྱད་པར་དུ་དྲིན་ཆེ་བའི་བླ་མ་ནི། སུ་ཁ་སིདྡྷི་ཡིན་ཏེ་དང་པོར་ལུང་སྟོན་བར་
དུ་གསང་ཡུམ་མཛད། ཐ་མར་དབང་ལག་ལེན་ཞལ་གདམས་དང་བཅས་པ་གནང་།
རྒྱ་བོད་ཀུན་ཏུ་འདུ་འབྲལ་མེད་པར་བྱིན་གྱིས་རློབ་ཅིང་དབང་བཞི་རྫོགས་རྟག་ཏུ་
•16-



ནི་གུའི་ཆོས་སྐོར།
བསྐུར། གསང་སྔགས་ཀྱི་གནད་རྣམས་རྒྱུན་ཆད་མེད་པར་གསུངས་པས་ཤིན་ཏུ་
བཀའ་དྲིན་ཆེའོ་གསུངས་ཤིང་། དེ་བཞིན་ཕྱི་རོལ་གྱི་བུ་སློབ། རྨོག་ཅོག་བ་སྐྱེར་
སྒང་པ། སངས་རྒྱས་གཉན་སྟོན་སོགས་བརྒྱུད་འཛིན་ཐམས་ཅད་ལའང་བྱིན་གྱིས་
བརླབས་ཤིང་རྗེས་སུ་བཟུང་པར་གྲགས་སོ། ། །
(3)ཁྱུང་པོ་རྣལ་འབྱོར། མཁས་གྲུབ་ཁྱུང་པོ་རྣལ་འབྱོར་ནི། ཡུལ་སྙེ་མོ་ར་མངས།
རུས་ཁྱུང་པོ། ཡབ་སྟག་སྐྱེས་དང་ཡུམ་བཀྲ་ཤིས་སྐྱིད་གཉིས་ཀྱི་སྲས་སུ། མེ་མཁའ་
རྒྱ་མཚོའི་ལོ་(367)པ་ལྕགས་སྟག་ལ་འཁྲུངས། བཙས་མ་ཐག་རྒྱ་གར་གྱི་གྲུབ་
ཐོབ་ཨ་མོ་གས་ལེགས་པའི་ལུང་བསྟན། ལོ་བཅུ་གཉིས་ནས་རྒྱ་བོད་ཀྱི་ཡིག་ཀློག་
མཁྱེན།དུས་འཁོར་ལ་མཁས། ལོ་བཅུ་གསུམ་ན་བོན་ལ་སྦྱངས་པས་མཁས་པར་གྱུར།
གཞན་ལ་བཤད་པས་དཔེ་འདྲེན་བདུན་བརྒྱ་ཙམ་བྱུང་། དེ་ནས་བླ་མ་འབྱུང་གནས་
སེངྒེ་ལས་རྫོགས་ཆེན་སེམས་སྡེའི་སྐོར་མང་དུ་གསན་ཅིང་གཞན་ལ་བཤད་པས།
དེར་ཡང་སློབ་མ་བདུན་བརྒྱ་ཙམ་བྱུང་། དེ་ནས་སྟོད་ལུང་སོགས་སུ་ཆོས་མང་དུ་
གསན་ཅིང་། གསེར་མང་པོ་བསྣམས་ནས་བལ་པོར་བྱོན། པཎྜི་ཏ་པ་སུ་མ་ཏི་ལས་
ལོ་ཙ་བསླབས། ཀྲི་ཡོག་གི་དབང་སོགས་མང་དུ་ཞུས། ཨ་ཏུ་ལ་བཛྲས་གྲོགས་
མཛད་ནས་རྡོ་རྗེ་གདན་པ་དང་མཇལ། དགེ་ཚུལ་ཞུས་ཆོས་མང་དུ་གསན། དེ་
ནས་ཤྲཱི་བྷ་དྲ་སཛྫཱ་ན། བེ་རོ་ཙ་ན། ཁ་ཆེན་དགོན་པ་བ། མེ་ཏྲི་པའི་སློབ་མ་རྡོ་རྗེ་
མཆེད་གསུམ་སོགས་ལས་གསང་སྔགས་ཀྱི་ཆོས་མང་དུ་གསན། དེ་ནས་བོད་དུ་
ཕེབས་ལམ་ན་ཇག་པ་ནུས་པས་བཏུལ་བ་སོགས་གྲུབ་རྟགས་མང་དུ་བསྟན། ཡུལ་དུ་
ལོངས་སྤྱོད་མང་དུ་བྱུང་ཞིང་གུ་ལང་གི་གསེར་ཁ་བརྡོལ་བ་དང་ཐུག་པས་གསེར་
སྲང་སྟོང་ལྷག་བྱུང་། ཡང་བལ་པོར་བརྒྱུད་རྒྱ་གར་ཕེབས་པ་ན། ཕམ་མཐིང་པ་
-17 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ལས་བདེ་མཆོག་རྩ་རྒྱུད་སོགས་ཞུས། རྡོ་རྗེ་གདན་པ་ལ་གསེར་སྲང་བརྒྱ་ཕུལ།
ནཱ་རོ་པའི་སློབ་མ་དཱ་ཆེན་པོ་སུ་མ་ཏི་ཀཱིརྟི་སོགས་ལས་ཆོས་མང་དུ་ཞུས། མེ་ཏྲི་པ་
དང་མཇལ་ནས་རྒྱུད་མང་པོ་དང་། ཡིད་བཞིན་གྱི་མགོན་པོ་ཕྱག་དྲུག་པའི་ནོར་
སྒྲུབ་ལྷག་ཚན་ཆེ་བ་ཞིག་ཞུས། གསེར་སྲང་བདུན་ཕུལ། གསེར་སྲང་ལྔ་བརྒྱ་བསྣམས་
ཏེ། རྡོ་རྗེ་འཆང་དངོས་ལ་ཐུག་པ་སུ་ཡོད་དྲིས་པས། ནཱ་རོ་པའི་ལྕམ་ནི་གུ་མ་ཞེས་
བྱ་བ། སྐུ་འཇའ་ལུས་གྲུབ་སྟེ་སོ་ས་གླིང་གི་དུར་ཁྲོད་དུ་མཁའ་འགྲོ་མའི་ཚོགས་
དཔོན་མཛད་དེ་བཞུགས་ཡོད་པས་སེམས་དག་ན་མཐོང་སྲིད་ཟེར་བ་གསན་པས་
དེར་བྱོན། གསོལ་བ་བཏབ་པས། ཏ་ལ་བདུན་སྲིད་ཙམ་གྱི་ནམ་མཁར་མཁའ་
འགྲོ་མ་སྐུ་མདོག་སྨུག་ནག རུས་རྒྱན་ཅན་ཕྱག་ན་ཁ་ཊཾ་ག་དང་ཐོད་པ་བསྣམས་
པ་གཅིག་དུ་མའི་གར་བསྒྱུར་བཞིན་ཡོད་པ་མཐོང་བས་དེ་ཡིན་ངེས་སྙམ་སྟེ་ཕྱག་
དང་སྐོར་བ་བྱས། གདམས་པ་གནང་འཚལ་ཞུས་པས། ང་ནི་ཤ་ཟ་མཁའ་འགྲོ་
ཡིན་གསུངས། ཡང་གསོལ་བ་བཏབ་པས་གསང་སྔགས་ཀྱི་གདམས་པ་ཞུ་ན་གསེར་
དགོས་གསུངས། གསེར་སྲང་ལྔ་བརྒྱ་པོ་ཕུལ་བས་བཞེས་ནས་ནགས་སུ་གཏོར།
ཐེ་ཚོམ་གྱིས་ནམ་མཁར་གཟིགས་པས། མཁའ་འགྲོ་མང་པོས་དཀྱིལ་འཁོར་སྤྲུལ་
ཏེ་སྒྱུ་ལུས་རྨི་ལམ་གྱི་དབང་བསྐུར། དཔག་ཚད་གསུམ་དུ་ཁྱེར་ནས་གསེར་གྱི་
རིའི་ཁར་བཞག དེར་རྨི་ལམ་དང་དངོས་སུ་རྡོ་རྗེ་བཙུན་མོ་ལས་ཆོས་དྲུག ཚར་
བཞི། རྡོ་རྗེའི་ཚིག་རྐང་། སྒྱུ་མ་ལམ་རིམ། རྒྱུད་དང་སྒྲུབ་ཐབས་ཤིན་ཏུ་མང་པོ་
གསུངས། ནི་གུ་མའི་ཞལ་ནས་ཆོས་དྲུག་གི་གདམས་པ་འདི་རྣམས་ཤེས་མཁན་
ང་དང་ལྭ་བ་པ་མ་གཏོགས་མེད། བརྒྱུད་པ་བདུན་གྱི་བར་ཆིག་བརྒྱུད་གྱིས། དེ་
རྣམས་ངས་བྱིན་གྱིས་རློབ་ཅིང་ལུང་ཡང་སྟོན་པ་ཡིན་གསུང་། དེ་ནས་སྦས་པའི་
-18-



ནི་གུའི་ཆོས་སྐོར།
རྣལ་འབྱོར། རོལ་བའི་རྡོ་རྗེ། ཨཱརྱ་དེ་བ། ཌ་ཀི་སུ་མ་ཏི་རྣམས་ལའང་ཆོས་མང་
དུ་གསན། དེ་རྣམས་ཀྱིས་ལུང་བསྟན་པས། དཔལ་བི་རཱུ་པའི་སློབ་མ་མཁའ་འགྲོ་མ་
སུ་ཁ་སིདྡྷི་མཇལ་ཞིང་། གསེར་ཕུལ་བས་དབང་བསྐུར། བརྒྱུད་པ་རྣམས་ལའང་
སྐུ་དངོས་སུ་སྟོན་ཅིང་བྱིན་གྱིས་རློབ་པའི་ཞལ་བཞེས་མཛད། གཞན་ཡངམཁའ་
འགྲོ་མ་དང་། པཎ་གྲུབ་མངཔོ་ལས་གདམས་པ་སྣ་ཚོགས་གསན། དེ་ནས་བོད་
དུ་བྱོན་གསེར་མང་དུ་རྙེད། སླར་རྒྱ་གར་དུ་བྱོན་ནས། རྡོ་རྗེ་གདན་ལ་གསེར་སྲང་
བརྒྱད་ཅུའི་མཆོད་པ་དང་། ནི་གུ་མ་དང་སུ་ཁ་སིདྡྷི། རྡོ་རྗེ་གདན་པ། རྡོ་རྗེ་མཆེད་
གསུམ། མེ་ཏྲི་བའི་ཇོ་མོ་གངྒཱ་དྷ་ར་སོགས་བླ་མ་བརྒྱ་དང་ལྔ་བཅུ་ལ་གསེར་གྱི་འབུལ་
བ་ཕུལ་ཅིང་གདམས་ངག་མང་དུ་གསན། སླར་མངའ་རིས་སུ་བྱོན་པ་ན། ཇོ་བོ་
རྗེ་དང་མཇལ། གསང་འདུས་ལ་སོགས་པའི་ཆོས་དུ་མ་གསན། གླང་རི་ཐང་པ་
ལས་བསྙེན་པར་རྫོགས། འཕན་ཡུལ་ཇོག་པོར་འཆད་ཀ་དགོན་པ་བཏབ། དེར་
རཱ་ཧུ་ལ་གུལྟ་བཛྲ་བྱོན་པ་ལས། རྒྱུད་སྡེ་ལྔའི་དབང་སོགས་མང་དུ་གསན། རིམ་
གྱིས་ཤངས་སུ་བྱོན། ལོ་གསུམ་གྱི་ནང་དུ་ཞོང་ཞོང་ལ་སོགས་པའི་དགོན་གནས་
བརྒྱ་རྩ་བརྒྱད་བཏབ། ཆོས་བསྟན་པ་དང་ཏིང་འཛིན་དང་རྫུ་འཕྲུལ་གྱིས། གདུལ་བྱ་
རྣམས་བཤད་སྒྲུབ་ཀྱི་བསྟན་པ་ལ་བཙུད། ལྷ་འདྲེ་མི་གསུམ་གྱིས་བར་ཆད་ཐམས་ཅད་
ཟིལ་གྱིས་གནོན་སྐུ་ཚེ་མཐར་ཕྱིན་ནས་གྲྭ་པ་རྣམས་ལ་དེ་རིང་གི་འདི་ཆོས་ཀྱི་ཐ་
མའོ་གསུངས་ནས། དགུང་གྲངས་བརྒྱ་དང་ལྔ་བཅུ་པ། རབ་བྱུང་གཉིས་པའི་ལྕགས་
སྤྲེལ་ལ་ཞི་བར་གཤེགས། སྤུར་མ་སྦྱངས་པར་གསེར་དངུལ་གྱི་སྒམ་དུ་བཞུགས།
ཞོང་ཞོང་རྡོ་རྗེ་གདན་དང་མཉམ་པར་འགྱུར་བར་ལུང་བསྟན་ཀྱང་། སློབ་མ་རྣམས་ཀྱིས་
སྤུར་སྦྱངས་པས། རྒྱུད་སྡེ་ལྔའི་ལྷ་ཚོགས་ལ་སོགས་པ་ཤིན་ཏུ་མང་བར་བྱོན། སྔ་
•19-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཕྱིར་བསྡོམས་པས་གྲྭ་པ་ཁྲི་ཚོ་བརྒྱད་བྱུང་བ་ལས་གཙོ་བོ་ནི། རྨེའུ་སྟོན་པ་གཡོར་
པོ་རྒྱ་མོ་ཆེ། རྔུལ་སྟོན་རིན་དབང་། ལ་སྟོད་དཀོན་མཆོག་མཁར། རྨོག་ཅོག་བ།
ཞང་སྒོམ་ཆོས་སེང་རྣམས་ཡིན་ནོ། །འདིའི་འཁྲུངས་ལོ་ས་སྟག་ཏུ་བཞེད་པའང་
མཆིས།
(4རྨོག་ཅོག་པ།(༡༡༡༠ ༡༡༧༠)རྨོག་ཅོག་པ་རིན་ཆེན་བརྩོན་འགྲུས་ནི་ཉིད་ཀྱིས།
བདག་གི་ཡུལ་ནི་ལྷ་ཕུག་སྤང་རྩ། རུས་ཞི་ཤེ། ཕ་ཤེས་རྒན་སྨན་ཆུང་། མ་འབེ་
མོ་པད་མ་སྒྲོན་གྱི་སྲས་སུ་འཁྲུངས། དུས་ནི་ཕག་གྲུ་དང་མཚུངས་པར་གསུངས་པས་
རབ་བྱུངགཉིས་པའི་ལྕགས་སྟག་ནས་གསུམ་པའི་ལྕགས་སྟག་བར། སྤྱི་ལོ་༡༡༡༠
-༡༡༧༠ཡི་སྐབས། དེབ་སྔོན་ལས། ལོ་བཅུ་བདུན་ནས་ཞོང་ཞོང་དུ་ཆོས་སྒོར་
ཞུགས། བླ་མ་ཤངས་པས་ཀྱེ་རྡོར་གྱི་དབང་བསྐུར། བཙུན་ཆུང་ཁྱོད་རང་གཞོན་དུས་
ཐོས་པ་གྱིས། སྒོམ་སྔ་ན་འདྲེས་འཁྱེར། ངས་ཆ་རྐྱེན་དཔེ་ཆ་བྱིན་གསུང་བར། ཆོས་
རྗེའི་ཆོས་གཞི་སར་ཐོས་པ་ལ་ཡི་ཆད་པའི་གསུང་མང་དུ་བྱོན་ཅིང་སྒོམ་པ་འཐད་
ཚུལ་ཐོས་པས། སླར་བླ་མ་ལ་གདམས་པ་གནང་བར་ཞུས་ཀྱང་། སྔར་བཞིན་གསུངས་
པས། བླ་མའི་སློབ་མ་ལ་ཆིངས་པ་ལས་གདམས་པ་འགའ་ཞུས་ཏེ་བསྒོམས་ཀྱང་
ཉམས་མྱོང་ཆེར་མ་བྱུང་། ཡང་བླ་མའི་དྲུང་དུ་ཕྱིན་པས་མགོན་པོའི་སྐོར་དང་ཉི་ཁྲོས་
ཀྱི་གདམས་པ་གནང་། གཡོར་པོ་རྒྱ་མོ་ཆེ་འབུལ་སྐྱེལ་དུ་བྱུང་བས། བླ་མས་གསེར་
ཞོ་དྲུག་དང་། དར་ཡུག་དྲུག་མདོ་སྡེ་རྒྱན་པོ་ཏི་གཅིག་རྣམས་གནང་ནས་རྒྱ་མོ་ཆེའི་
རྗེས་ལ་སོང་གསུངས་བ་བཞིན་ཕྱིན་པ་ན། ཁམས་པ་ཨ་སེང་བྱ་བ་མང་དུ་ཐོས་
ཤིང་མཁྱེན་པ་ལ་སྒྲུབ་པའི་གདམས་ངག་ཅན་ཡིན་ཟེར་བ། གནམ་རྫིང་ཁ་ན་
བཞུགས་པའི་དྲུང་དུ་ཕྱིན། ཁོང་དབང་མཛད་པ་དང་ཐུག་པས། བདག་ལའང་
• 20 -



ནི་གུའི་ཆོས་སྐོར།
ཐུགས་རྗེས་འཛིན་པར་ཞུ་བྱས་པས། ཁྱོད་སུའི་སློབ་མ་ཡིན་གསུངས། ཤངས་
པའི་ལགས་ཞུས་པས། འོ་ན་ཁྱོད་རྟ་ལས་བབས་ནས་བོང་བུ་ལ་ཞོན་ནམ་གསུངས། །
ནན་གྱིས་ཞུས་པས་རུང་གསུངས་ནས། དགེ་བཤེས་ཆེན་པོ་ཕྱུ་བ་སོགས་དྲུག་ཅུ་
ཙམ་ཚོགས་པ་ལ་དོན་དམ་བདེན་པའི་སྐོར་གྱི་བགྲོ་གླེང་མཛད་པར་བླ་མ་ལ་སངས་
རྒྱས་དངོས་ཀྱི་འདུ་ཤེས་སྐྱེས། དེར་རྡུལ་ཚོན་དང་ཏིང་ངེ་འཛིན་གྱི་དཀྱིལ་འཁོར་
ལ་བརྟེན་པ་གཉིས། བསྐྱེད་རིམ་ལུ་ཡི་པ་དང་ལྷན་སྐྱེས་གཉིས་རྫོགས་རིམ་སྦྱོར་
དྲུག་རྩ་འགྲེལ། སྦྱོར་ཕྲེང་རྩ་འགྲེལ། སྙིང་པོ་གསུམ་རྩ་འགྲེལ་གཉིས་བཅས་ཞུས།
བླ་མ་དབེན་པ་ཁོ་ནར་དགྱེས། སྐབས་ཤིག་ན་བུར་སྒོམ་ཡང་བླ་མའི་མདུན་ཆོས་ཞུར་
བྱོན་པ་དང༌། ལྷན་དུ་རས་ཆུང་ལུགས་ཀྱི་གདམས་ངག་ཀྱང་ཐོབ། བུར་སྒོམ་གྱི་
ཕྱུགས་མ་རྣམས་ཤུན་པས་ཁྱེར་པར། བླ་མའི་བཀའ་བཞིན་སེར་བ་གྱང་རིམ་གསུམ་
ཙམ་ཕབ། མིའང་འགའ་རེ་ཤི་བས་ཤུན་པས་བཤགས་གསོལ་ཕུལ།དེར་ངས་སྡིག་
བསགས་བྱས་ནས་ངུས་པས་། དེ་ནི་བསྟན་པ་དང་བླ་མའི་ཆེད་ཡིན་པས་ས་ལམ་
མང་པོ་ཆོད། བློ་མ་བདེ་ན་མཚམས་མེད་བྱས་པའང་སངས་རྒྱ་བའི་གདམས་ངག་
ཡོད་གསུངས་ནས་གནང་། རྗེ་བཙུན་མའི་ཞལ་མཐོང་རྨི་ལམ་ཟིན། ནཱ་རོ་པའི་
གསུངས་ལས། དབང་པོ་རབ་ཏུ་གྱུར་པ་ལ། །ལོ་ཡིས་ཟིན་པ་དག་ཀྱང་སྲིད། །
ཅེས་འབྱུང་བས་བློ་བདེ། ད་ཁྱོད་ཀྱི་མགོན་པོ་དང་ཉི་ཁྲོས་གཉིས་ང་ལ་ཕུལ་གསུངས་
པས་བླ་མ་ལ་ཕུལ། ཉག་མོ་དགེ་བཤེས་སོགས་བླ་མ་རྣམས་ལས་ཀྱང་སྤྱན་སྔའི་
སྒོམ་རིམ་སོགས་གདམས་ངག་མང་དུ་ཞུས། སླར་ཡུལ་དུ་བྱོན་པ་ན། ཕ་གྲོངས་
འདུག་པས། ས་ཞིང་བཙོངས་ནས་དགེ་བ་བྱས། དགེ་བཤེས་རྒྱ་གྲགས་བསོད་
སོགས་བླ་མ་རྣམས་ལས་གདམས་པ་མང་དུ་ཞུས། སླར་གཡོར་པོའི་མདུན་འགྲོ་
དད;
-21-



ནི་གུའི་ཆོས་སྐོར་གྲུབ་པའི་དགོངས་རྒྱན།
བསམ་པ་ལ། བླ་མ་ཤངས་པའི་མདུན་སླེབས། རྣལ་འབྱོར་མའི་ཞལ་མཐོང་པ་
དང༌། རྨི་ལམ་ཟིན་ཞུས་པས། ཤེས་ཆོག་པའི་ཕར་ཕྱིན་དེ་མི་ཤེས་པར་རྫུན་ཤེས་
འདུག་ངའི་རྩར་མ་བསྡད་ཅེས་བཀའ་བཀྱོན་གནང་ཡང་། དེ་ནུབ་རང་སྐུ་མདུན་
དུ་ཤོག་གསུངས་ནས། དབང་ཆོག་གདམས་ངག་ཐམས་ཅད་གནང་། གཟིམས་
གཡོག་ཀྱང་མཛད། སྔ་ཕྱི་ལོ་ལྔ་དང་ཟླ་བ་བདུན་གྱི་བར་ཆོས་ཟབ་དགུ་རྣམས་
གནང་ནས། ད་ངའི་བརྒྱུད་པ་བཟུང་རྩེ་གཅིག་ཏུ་བསྒྲུབ་པ་གྱིས་གསུངས་ནས་བླ་
མ་ཞི་བར་གཤེགས། དགུང་རྗེས་ཀྱི་བྱ་བ་རྣམས་ཚར་རྗེས། ལོ་གཉིས་སུ་བསྒོམས་
པས་ཉམས་མང་པོ་བྱུང་བར་ཤངས་པ་མི་བཞུགས་པས། རྗེ་སྒམ་པོ་བ་ལ་འདྲིར་
ཕྱིན་པ་ན། ལམ་དུ་ཕག་མོ་གྲུ་པ་དང་མཇལ། གདམས་ངག་ཞུ་རེས་མཛད། དེ་
ནས་སྒམ་པོ་བའི་དྲུང་དུ་ཆོས་དྲུག་སོགས་ཞུས། ཕྱག་ཆེན་གྱི་ལྟ་བ་ལ་ཐག་ཆོད་
པའི་བོགས་ཐོན། ཚུར་འབྱོན་དུས་སྐྱེལ་ཐུང་ཡང་མཛད། དེ་ནས་རྨོག་ཅོག་ཏུ་ལོ་
བཅུ་གཉིས་སུ་སྒྲུབ་པ་མཛད་པས་སྙན་པའི་གྲགས་པས་ཕྱོགས་རིས་གྱི་སློབ་མ་
མང་དུ་འདུས། དེར་གྲྭ་པ་རྣམས་མ་ཤོང་བས་ལྐུགས་ལུང་བཏབ། དངོས་སུ་གདམས་
པ་བཏབ་པ་རྣམས་ལྟ་ཅི། མོས་གུས་ཀྱིས་ལམ་དུ་བཞུགས་པ་ཙམ་གྱིས་རྟོགས་པ་
ཤར་བའང་མང་དུ་བྱུང་། ཞལ་ནས་ངའི་རྒྱུད་པ་འདི་དབོན་སྟོན་སྐྱེར་སྒང་པས་འཛིན།
དེ་ནས་སངས་རྒྱས་གཉན་སྟོན། དེའི་བརྒྱུད་པ་སངས་རྒྱས་སྟོན་པ་བྱ་བས་འཛིན།
དེའི་སློབ་མ་རྣམས་ཀྱིས་ཆོས་འདི་དར་བར་བྱེད་པར་འགྱུར་རོ་ཞེས་ལུང་བསྟན།
བདེ་བ་ཅན་དུ་སྤྱན་འདྲེན་པའི་ཕོ་ཉ་བྱུང་ཡང་ད་ལན་མི་འགྲོ་གསུངས་ནས་ལོ་གསུམ་
བཞུགས། དེ་ནས་བུ་སློབ་རྣམས་ལ་ང་དག་པའི་ཞིང་དུ་འགྲོ་བས་དེར་གསོལ་བ་
ཐོབ་ཅིག་གསུངས་ནས་ཞི་བར་གཤེགས་པའོ། ། །
བ 22-



ནི་གུའི་ཆོས་སྐོར།
(5)སྐྱེར་སྒང་པ།(༡༡༥༡༢༡༧)རྨོག་ཅོག་པའི་ཞལ་ལས་འཁྲུངས་པའི་བརྒྱུད་
འཛིན་གྱི་གྲུབ་ཐོབ་སྐྱེར་སྒང་པ་ཆོས་ཀྱི་སེང་གེ་ནི། ཡུལ་སྟོད་ལུང་གནམ་པ། གདུང་
རུས་འབལ། དུས་འབྲི་ཁུང་པ་དང་མཚུངས་པར་གསུངས་པས། རབ་བྱུང་གསུམ་
པའི་ཤིང་བྱི་ནས་བཞི་པའི་མེ་གླང་བར་དེབ་ཐེར་སྔོན་པོ་ལས། དགུང་ལོ་བཅུ་གཉིས་
ནས་གཤིན་རྗེ་གཤེད་ལ་བསྙེན་པ་བསྐྱེལ། བཅུ་བདུན་ནས་ཁུ་བོ་འབལ་ཐམས་
ཅད་མཁྱེན་པའི་མདུན་རབ་ཏུ་བྱུང་། ཆོས་མང་དུ་གསན་པས་མཚོན། མཁས་གྲུབ་ཀྱི་
བླ་མ་མང་དུ་བསྟེན། བསྒོམས་པས་སྤྱན་རས་གཟིགས་དང་གཤིན་རྗེ་གཤེད་སོགས་
ཡི་དམ་གྱི་ལྷ་དུ་མའི་ཞལ་གཟིགས་གྲུབ་པ་བརྙེས། གདུལ་བྱ་མཐའ་ཡས་པའི་དོན་
མཛད་དེ་དགུང་གྲངས་དོན་གསུམ་ལ་ཞི་བར་གཤེགས་སོ། །ཞེས་གསུངས།
(6)སངས་རྒྱས་གཉན་སྟོན།(༡༡༧༥-༡༢༥༥)སྐྱེར་སྒང་པའི་ཐུགས་སྲས་སངས་རྒྱས་
གཉན་སྟོན་ཆོས་ཀྱི་ཤེས་རབ་ནི། ཡུལ་ཡོལ་གྱི་མདའ། གདུང་རུས་གཉན།(དུས་
སྤྱན་སྔ་པ་དང་མཚུངས་པར་གསུངས་པས། རབ་བྱུང་གསུམ་པའི་ཤིང་ལུག་ནས་
བཞི་པའི་ཤིང་ཡོས་བར། སྤྱི་ལོ1175=1255་ཡི་སྐབས།)སྐུ་ཆུང་ངུའི་དུས་ནས་
འཁོར་བ་ལ་ཞེན་པ་ལྡོག་ཅིང་ཆོས་སྒོར་བཞུགས་སྟེ་རབ་ཏུ་བྱུང་། དགུང་ལོ་ཉི་ཤུ་
ནས་བསྙེན་པར་རྫོགས་ཏེ་ཆོས་མདོ་སྔགས་གཉིས་ལ་སྦྱངས། དབུས་གཙང་ཀུན་
ཏུ་གཉུལ་ནས་བླ་མ་མང་དུ་བསྟེན་ཅིང་། ཁྱད་པར་ཆོས་རྗེ་འབྲི་ཁུང་པ། སྐྱེར་སྒང་པ།
མདོ་པོ་བ། ས་སྐྱ་པ་རྣམས་བསྟེན། དེའང་སྐྱེར་སྒང་པའི་རྣམ་ཐར་ཐོས་པ་ཙམ་གྱིས་
གདུང་བའི་མཆིལ་མ་དང་བཅས་མྱུར་དུ་མཇལ་བ་ཙམ་གྱིས་སྔར་གསོལ་བར་
འདེབས་མཁན་དེ་ཁྱེད་ཡིན་ནམ་གསུང་། ལགས་ཏེ་བྲེལ་རྐྱེན་གྱིས་ད་བར་མཇལ་མ་
-23



-
-
-
--
-
--
-
ནི་གུའི་ཆོས་སྐོར་གྲུབ་པའི་དགོངས་རྒྱན།
ཐུབ། ད་བླ་མའི་གདམས་ངག་རྫོགས་པར་ཐུགས་ལ་འདོགས་པར་ཞུ་ཞུས་པས།
སྤྱིར་ཤངས་ཆོས་འདི་བཀའ་དོགས་ཀྱང་ཁྱོད་ལ་ཆིག་བརྒྱུད་མ་ལུས་པ་སྦྱིན་གསུངས་
ནས་གནང་། བསྒོམས་པས་ཉམས་མྱོང་ཡང་བླ་མ་དང་མཉམ་པར་སྐྱེས་ཤིང་ལུང་
ཡངབསྟན། དེ་བཞིན་སུ་ཁ་སིདྡྷི་དང་། གྲུབ་ཆེན་བརྒྱད་ཅུ་སོགས་མང་པོ་མཇལ་
ཅིང་། གདམས་པ་ཐོབ། སངས་རྒྱས་ཀྱི་ཞིང་མང་དུ་བགྲོད་པ་སོགས་གྲུབ་པའི་ཡོན་
ཏན་མཆོག་ལ་མངའ་བརྙེས། རི་གུངགི་དགོན་པ་བཏབ། གདུལ་བྱ་མང་དུ་བསྐྱངས་
ཤིང༌། སློབ་མ་རྣམས་ལ་ང་དང་འཕྲད་པས་ཆོག་པའི་ཞལ་བཞེས་ཀྱང་མཛད། དུས་
དེའི་བསྟན་པའི་བདག་པོར་ཡང་གྱུར་པའོ། །
(7)སངས་རྒྱས་སྟོན་པ། སངས་རྒྱས་གཉན་སྟོན་གྱི་བརྒྱུད་འཛིན་གྱི་གཙོ་བོ་ནི་སངས་
རྒྱས་སྟོན་པ་སྟེ། དགུང་ལོ་དོན་གཉིས་བར་དུ་བསྟན་འགྲོའི་དོན་དཔག་ཏུ་མེད་པར་
མཛད། དག་ཞིང་དུ་འགྲོ་ངེས་ཀྱི་སློབ་མ་བརྒྱ་རྩ་བརྒྱད་འབྱུང་བ་ལུང་བསྟན་ནས་
ཞི་བར་གཤེགས། དེ་ཡན་ཆོད་ཀྱིས་ཆིག་བརྒྱུད་ཀྱི་རིམ་པ་རྫོགས་ཏེ། ཡན་ལག་
དང་དུམ་བུ་རེ་རེས་འགྲོ་དོན་མཛད་པ་བསམ་གྱིས་མི་ཁྱབ་བོ། །འདི་ཉིད་དང་ཡང་
དགོན་པ་དུས་མཚུངས་སོ་ཞེས་དེབ་སྔོན་ལས་གསུངས། །
(8)ཐང་སྟོང་རྒྱལ་པོ།(༡༣༨༥——༡༥༠༩)མཚན་དངོས་ཀམ་པ་བརྩོན་འགྲུས་བཟང་
པོ་ནི། ཤིང་གླིང་ལོར་གཙང་སྟོད་ཀྱི་ཆབ་འོག་ངམ་རིང་རྫོང་གི་འོལ་ཀ་ལྷ་རྩེར་
འཁྲུངས་ཤིང༌། རྗེ་ཙོང་ཁ་པ་དང་དུས་མཉམ། གྲུབ་ཐོབ་ཀྱི་སྙན་པ་ཕྱོགས་ཀུན་
ཏུ་ཁྱབ། ཤངས་པའི་ཆོས་བརྒྱུད་འཛིན། རྒྱ་གར་ནག་དང་བོད་དབུས་གཙང་ཁམས་
སོགས་ཡུལ་གྲུ་མང་པོར་ཕེབས་ནས་འགྲོ་དོན་མཛད། བོད་ཡུལ་སྟོད་སྨད་དུ་ལྷ་
ཁང་དང་ལྕགས་ཟམ་གྲུ་ཤན་བཅས་མང་དུ་བཙུགས། ལྷ་ལྡན་གྱི་ལྕགས་པོ་རིར་
-24 -



ནི་གུའི་ཆོས་སྐོར། །
ལྷ་ཁང་བཞེངས་ཤིང་སྨན་རྒྱལ་རི་ཞེས་མཚན་གསོལ། བོད་ཀྱི་ཆོས་རྒྱལ་སོགས་
ཀྱི་རྣམ་ཐར་ཟློས་གར་གྱི་ལམ་ནས་སྟོན་པ་དེང་སང་ཨ་ཅེ་ལྷ་མོ་ཞེས་གྲགས་པའི་
འཁྲབ་གཞུང་བརྩམས། གསོ་བ་རིག་པའི་སྐོར་ལ་ཁོང་ནད་ཀུན་འཇོམས་རིལ་བུ་
དཀར་པོ་དང་། གཉན་རེམས་འཇོམས་བྱེད་རིལ་བུ་དམར་པོ་སོགས་མན་ངག་མང་པོ་
མཛད། དགུང་ལོ་བརྒྱ་དང་ཉེར་ལྔ་པ་ས་མོ་སྦྲུལ་ལ་(༦༡༥༠༩)གཅུང་རི་བོ་ཆེར་གཤེགས།
(9)ཀུན་དགའ་གྲོལ་མཆོག་(༡༤༩༥——་༡༥༦༦)ལུགས་གཅིག་ལ་མེ་ཡོས་ལོར༡༥༠༧ལོར་སྐུ་
འཁྲུངས)བཀའ་བབས་ཤིན་ཏུ་ཉེ་བརྒྱུད་ཀྱི་མངའ་བདག འཇམ་མགོན་གྲུབ་པའི་
དབང་པོ་ཀུན་དགའ་གྲོལ་མཆོག་ནི། ཡུལ་བློ་བོ་སྨོན་ཐང་དུ་རབ་བྱུང་བརྒྱད་པའི་
ཤིང་ཡོས་ལ་འཁྲུངས། སྐུ་གཞོན་དུས་ནས་སྙིང་སྟོབས་ཀྱི་སྤོབས་པ་སྦོམ། ཆོས་དོན་ལ་
དབང་འབྱོར། སེམས་ཀྱི་མདུད་པ་གྲོལ། དབྱངས་ཅན་མགྲིན་པར་ཞུགས་ཤིང་
མཁས་ཚུལ་གསུམ་གྱི་འཕྲིན་ལས་ལ་དབང་འབྱོར། མཁས་གྲུབ་ཀྱི་བླ་མ་མང་དུ་
བསྟེན་ཅིང་བཀའ་བབས་རིན་ཆེན་རྣམ་བཞིའི་གདམས་པ་ཐོབ། ཁྱད་པར་རྡོ་རྗེ་
འཆང་དངོས་རྒྱ་སྒོམ་ཆེན་པོས་ཐུགས་ཀྱི་བང་མཛོད་གཏད། ཡེ་ཤེས་ཀྱི་མཁའ་འགྲོ་ནི་
གུ་མས། ཆོས་དྲུག་གི་གདམས་པས་རྗེས་སུ་བཟུང་བས་འོད་གསལ་མཐའ་དབུས་མེད་
པའི་རྟོགས་པ་མངོན་དུ་གྱུར་པས་མཚོན། བླ་མ་ཡི་དམ་དཔག་ཏུ་མེད་པའི་ཞལ་
གཟིགས་ཤིང་གདམས་པ་བསྟན་པས། བརྒྱུད་པ་ཉེར་ལྔའི་བདག་པོར་གྱུར། གངས་
ཅན་གྱི་གདམས་པའི་ཆུ་ཀླུང་མཐའ་དག་བསྡུས། ནི་གུའི་ཁྲིད་སྲོལ་བརྒྱ་ཕྲག་ལྷག་
པས་མཚོན་སྐལ་ལྡན་གྱི་སློབ་མ་དཔག་ཏུ་མེད་པ་གྲོལ་བར་མཛད་དེ་རབ་བྱུང་
དགུ་པའི་མེ་སྟག་ལ་མཁའ་སྤྱོད་དུ་གཤེགས་སོ། །དགེའོ། ། །
-25-



ནི་གུའི་ཆོས་སྐོར་གྲུབ་པའི་དགོངས་རྒྱན།
༄༅། །ནེ་གུ་ཆོས་དྲུག་གི་ཁྲིད་ནི། །
སྐྱབས་སེམས་སྔོན་དུ་སོང་ནས། སྤྱི་བོར་པད་ཟླའི་སྟེང་དུ་བླ་མ་བསྒོམས་ལ། བླ་
མ་རིན་པོ་ཆེ་བདག་གི་ནད་གདོན་ཞི་བར། སྡིག་སྒྲིབ་འདག་པར། ཏིང་ངེ་འཛིན་
ཁྱད་པར་ཅན་རྒྱུད་ལ་སྐྱེ་བར་མཛད་དུ་གསོལ། རང་གི་མགོ་ནང་དུ་ཆོས་འབྱུང་དཀར་
སང་བའི་སྟེང་ཐད་དུ་ཨ་དཀར་པོ་ལས་བདུད་རྩི་བྱུང་ལུས་ཁེངས་སྡིག་སྒྲིབ་བག་
ཆགས་དུད་ཁུའི་རྣམ་པར་ཕྱིར་སྦྱངས་ནས་ལུས་ཤེལ་གོང་ལྟར་གྱུར། ནད་ཚད་པ་
ལ་བདུད་རྩི་བསིལ། གྲང་བ་ལ་དམར། རླུང་ལ་དམར་སེར་ཚ་གྲང་སྙོམས་པས་སྦྱངས།
གདོན་ལ་ཁྲོ་ཆུ་ཁོལ་མ་ལྟ་བུ་རྟགས་རྣམས་དངོས་དང་རྨི་ལམ་དུ་འཆང་། གཏུམ་
མོའི་སྔོན་འགྲོ་མེའི་སྟོང་ར། ལུས་མེ་ཐབས་དྲུག་ཆིངས་སུ་བྱ་ཞིང་། རྡོ་རྗེ་རྣལ་
འབྱོར་དམར་གསལ་བའི་ནང་དར་དམར་རྐྱལ་བ་ལྟར་སྲབ་དྭངས་ཀྱི་མཁལ་རྩ་གཡས་
གཡོན་བདུན་རྒྱབ་ཏུ་མེ་གོང་བསམ། བླ་མ་རིན་པོ་ཆེ་བདག་ལ་སེམས་ཅན་ཐམས་ཅད་
ཀྱི་དོན་དུ་བདེ་དྲོད་ཀྱི་ཏིང་ངེ་འཛིན། བདེ་སྟོང་གི་ཏིང་ངེ་འཛིན་སྐྱེ་བར་མཛད་དུ་
གསོལ། འཇམ་རླུང་གཟུང་ལ་ཕོ་སྐོར་བྱས་པས་མེ་གོང་འཐབས། མེ་སྟག་དམར་
སྐྱ་ཐོར་འཐོར་བར་བསམ། གཏུམ་མོའི་ཟས་བཟའ། རྩ་གསུམ་འདུས་མདོར་རཾ་ཡིག་
མེ་རླུང་གིས་བསྐུལ་ཏེ། དབུ་མ་ཇེ་ཡང་ལ་སོང་མེས་ཁེངས་པར་བསམ། ལུས་དཀྲུག་
འཁོར་ གཙུབ་ཤིང་མེའི་འཁྲུལ་འཁོར། ངག་སྟེང་འོག་གི་རླུང་ཁ་སྦྱར། སེམས་མེ་
འབར་བ་ལ་རྩེ་གཅིག་ཏུ་གཏད་དོ། །གོས་གྱོན་དུས་མེས་ལུས་འགེབས། གདན་
- 26 -



པར་བ
ནི་གུ་ཆོས་དྲུག་གི་ཁྲིད། །
འདིངས་ཁྱི་ཉལ་སྒོར་མོ་ཉལ། རྟ་ཞོན་མཆན་འོག་ནས་རླུང་གི་ལྷ་མོས་འདེགས་
པར་བསམ་ལ་རླུང་ཁུག་པ་ཉེར་གཅིག་སྦྱངས། སྲིད་པའི་དབང་། སྤྱི་བོའི་བླ་མའི་
སྐུ་ལས་བདུད་རྩི་དཀར་ཆིལ་གྱིས་བྱུང་ནས་རང་གི་སྤྱི་མགྲིན་སྙིང་ཁ། ལྟེ་གསང་
གང༌། དབང་བཞི་བསྐུར་བར་མོས། གེགས་སྟོང་ལ་ནོར་བུ་མིག་གསུམ་གང་
ན་ སར་བསྒོམ། ལུས་ ཁྲོལ་ཚགས་ ལྟར་ ཡང་ ཡང་བསམ་ ལ་ རླུང་ འབུད། ནད་
རླངས་ཀྱི་རྣམ་པར་ཕྱིར་ཐོན་ཧ་དྲག་པོ་དང་། ཁུ་ཚུར་སྤྱིར་བསྟན་ནུ་མའི་སྟེང་ཐད་དུ་
བརྡེག སྨད་ལ་རྡོ་རྗེའི་བུ་གར་རཀྟའི་ངོ་བོ་པདྨ་དམར་པོའི་རྩ་བ་ཕྲ་བ་བུ་གའི་ནང་
ན་ཡར་ཆུད་པར་བསྒོམས་ལ། རྐང་མཐིལ་སྤྲད་ནས་རྡོ་རྗེ་གཙུག་ཏོར་གྱི་ཕྱག་རྒྱ་སྤྱི་
བོར་བསྒྱུར་བས། དམིགས་པ་ནོར་བུ་རྒྱུ་མ་ནང་བཟློག་ཏུ་གྱེན་ལ་བྱུང་བས་ཧཱུྃ་ཡིག་
དམར་ལ་དྭངས་བ་ཅིག་དབུ་མའི་ལམ་ནས་ཚངས་བུག་བར་ཏུ་བྱོན་པ་ལ་ཤེས་པ་
གཏད། འཛག་པ་དྲུག་ཀ་འདིས་ཆོད་ཞལ་ཤེས་བྲིས་པ་ཡིན། སྒྱུ་ལུས་ལ་སྐྱོ་ཤས་
བསྐྱེད་དེ་རང་བདེ་མཆོག་ལྷན་སྐྱེས་སུ་བསྒོམ་པའི་སྤྱི་བོར་བླ་མ་ཀུན་འདུས། བླ་
མ་རིན་པོ་ཆེ་བདག་འཛིན་བློས་ཐོངས་པ། དགོས་མེད་རྒྱུད་ལ་སྐྱེ་བ། སྒྱུ་ལུས་རྨི་
ལམ་འབྱུང་བར་མཛད་དུ་གསོལ། བླ་མ་རང་ལ་བསྟིམ་རྗེས་ཅི་སྣང་སྒྱུ་མར་ཤར་
བའི་འཆར་སྒོ་དང་མ་བྲལ་བའི་རྗེས་ཐོབ་སྐྱོང་བ་ནི་དབང་པོ་རབ། འབྲིང་རང་
ལུས་བདེ་མཆོག་གིས་མཚོན་པའི་སྣང་དམིགས་སྒྱུ་མ་རྨི་ལམ་དུ་ཐག་རྦད་བཅད།
ནང་ཡིད་དང་ངག་མཚུངས་བར་སྒྱུ་མ་རྨི་ལམ་ཞེས་བརྗོད། ཐ་མས་འགྲོ་འདུག འཕོ་
སྐྱེས། བློ་སྣ། ལོང་གཏམ་གྱི་སང་བཞི་སྤངས་ནས། ལྟེ་བར་ཆོས་འབྱུང་ནང་དུ་འགྲོ་
བ་རིགས་དྲུག་ལ་སྙིང་རྗེ་བསྐྱེད། འོག་རླུང་བསྐུམ། སྟེང་རླུང་རིམ་པས་གནོན་
-27-



-
----
----
----
-
--
ནི་གུའི་ཆོས་སྐོར་གྲུབ་པའི་དགོངས་རྒྱན།
པས་བདེ་དྲོད་སྐྱེ། རྨི་ལམ་རང་ཟིན་སྦྱོང་། སྤེལ། ཡུལ་སྣང་། རང་ཤར་ཏེ་ཡོན་
ཏན་དྲུག་འཆར་། ནད་ལ་སྒྱུ་མར་ཐག་བཅད། གདོན་ཆོས་འབྱུང་དུ་བཀུགས་ལ་
དཀྲུག་འཁོར་བྱས་པའི་ཐུལ་འགྲོ་ཞིང་། ཞེན་མེད་སྒྱུ་མའི་རང་ཉམས་ཀྱི་རྩི་གཟུང་། རྨི་
ལམ་བླ་མ་རིན་པོ་ཆེ་བདག་འཛིན། དགོས་མེད། རྨི་ལམ་ཟིན་པ་མཛད་དུ་གསོལ། སྤྱི་
བོའི་ཧཾ་ལས་ཐིག་ལེ་དཀར་པོ། གསང་གནས་ཀྱི་ཧཱུྃ་ལས་ཐིག་ལེ་དམར་པོ་སྙིང་ཁར་
འཁོར་བ་བུམ་དབང་། རེག་པ་གསང་དབང༌། རེག་བདེ་ཤེས་རབ་ཡེ་ཤེས། གཅིག་ལ་
གཅིག་ཐིམ་པ་དབང་བཞི་བར་མོས་ཤིང་། གནད་འཆུག་མེད་དགུ་ལ་དུས་ཐོ་རངས་
ནམ་ལངས་ཉི་ཤར། ལུས་དཀྱིལ་ཀྲུང་། ཙོག་པུ། སེང་གེ་ཉལ་སྟབས། དམིགས་པ་
རྟོག་བཅས་གཉིས། རྟོག་མེད་གཅིག་གིས། ཐིག་ལེ་དཀར་དམར་སྣ་སྒོ་གཡས་
གཡོན་ནས་ཐོན། སྨིན་མཚམས་སུ་བདེ་མཆོག་ཡབ་ཡུམ་དུ་གསལ་འོད་དུ་ཡལ་
བ་དང༌། སྙིང་ཁར་བླ་མའི་ཐུགས་ཀར་ཧཱུྃ་བསམ་ལ་རང་བླ་མ། བླ་མ་ཧཱུྃ། ཧཱུཾ་འོད་
དུ་ཡལ་བ་འདི་ཉིད་རྨི་ལམ་ཞེས་འདུན་པ་རྐྱང་གྲིལ་བྱས་ལ་གཟུང་། སྦྱང་པ་རྨི་ལམ་
འབྱུངས་བར་མཛད་དུ་གསོལ། ཞེས་གསོལ་བ་བཏབ། གཡང་ཟ་ལ་བདེ་མཆོག་
གི་སྤྱོད་པ་སེམས་ཀྱི་ལུས། སྒོ་དགུའི་ཐིག་ལེ་ནང་དུ་འདུས་ནས་ཡལ་སོང་བ་ལུས་
ཀྱི་སེམས། མདུན་དུ་བདག་མེད་མའི་པདྨ་ལས་ཨ་ཕྲེང་དང་། བདག་མེད་མ་འོད་སྔོན་
དུ་རྡོ་རྗེ་ནོར་བུའི་ནང་ནས་འདྲེན་ལ། བདག་མེད་མའི་མདུན་རྐྱང་རྩེ་གཅིག་འདུན་པའི་
སྦྱང་བའོ། །སྤེལ་ནུས་པར་མཛད་དུ་གསོལ། ཞེས་བྱས་ལ། བེམ་པོ་དང་སེམས་
ཅན་གཅིག་ནས་བཅུ་ལ་སོགས་པར་སྤེལ་ཞིང་རྩ་བའི་གཅིག་ལ་བསྡུ། གང་འདུལ་དུ་
སྤེལ་བ་ལ། བྱི་བ། བྱི་ལ། བྱེའུ། ཁྲ། ཁྱི། སྤྱང་གུ སྟག སེང་གེ མི། སྲིན་པོ་སོགས་
- 28 -



ས་--
-
ནི་གུ་ཆོས་དྲུག་གི་ཁྲིད། །
དང༌། ཀླུ་ལ། ཁྱུང་། གཟའ་ལ་ཕྱག་ན་རྡོ་རྗེ། རྒྱལ་འགོང་ལ་རྟ་མགྲིན། ཀུན་ཁྱབ་
ཏུ་རྡོ་རྗེ་འཇིག་མཛད་ལྟ་བུར་སྤྲུལ་ནས་ཕྱག་མཚན་གྱིས་བརྡུང་བ། མེ་དཔུང་གིས་
བསྲེག་པར་མོས་པས་འདུལ། སྤྲུལ་ནུས་པར་གསོལ་བ་བཏབ་རྗེས། གང་སྤྲུལ་
གོང་བཞིན། བསྒྱུར་ནུས་པར་གསོལ་བ་བཏབ་པ་དང་། འབྱུང་བཞི། སེམས་ཅན་
ཕྲ་རགས། ལྷ་སྐུ་སྣ་ཚོགས་ཞལ་ཕྱག་མང་ཉུང་རྣམས་སྣང་སྟོང་ཞེན་བྲལ་དུ་བསྒྱུར། །
ཡུལ་སྣང་གཏན་ལ་འབེབ་པར་གསོལ་བ་བཏབ་ནས། དམིགས་མེད་གསལ་མཁྱེན།
གང་བསམ་གསལ་མཐོང་།། ཡིད་ལུས་མཁའ་ལྡིང་གིས། དམན་པའི་ཡུལ་སྣང་ལ་
ལྟེ་བར་ཆོས་འབྱུང་ནང་དུ། ཐོད་པའི་ནང་ཨོ་ཨཱསཱ་ཧཱ་ལས་བདག་མེད་མ་མན་
ཤེལ་ལྟར་དྭངས་པ་ལས་འོད་ཟེར་སྣ་ལྔའི་རྩེར་ལྷ་ཚོགས་རང་རང་གི་སྔགས་སྒྲ་སྒྲོག་
པ་ཕྱི་ནང་གསང་བའི་མཆོད་པས་མ་དག་སྣོད་བཅུད་སྦྱངས་ཤིང་། ཁྲིག་མེར་གྱིས་
གང་བའི་བདག་མེད་མའི་ཐུགས་ཀ་གང་། ལྟ་འདོད་པའི་ཡུལ་སྣང་འགོད་པའམ།
བདག་མེད་མ་ཨར་བསམ་པའི་འོད་ཀྱིས་ཡུལ་སྣང་བལྟ་བའམ། ཨ་ཐིག་ལེ་བསམས་
པའི་འོད་ཟེར་ཡུལ་སྣང་གོང་ལྟར་སྤྲོ་བའོ། །འོད་གསལ་ལ་ཡང་སྔར་ལྟར་སྐྱོ་ཤས་
ཆེར་བསྐྱེད། དམ་རྫས་དང་ཁ་ཟས་སྣུམ་པ། སྤྱོད་ལམ་དལ་ཞིང་། རྡུལ་ཐོན་གྱི་
ལས་སྤོང་། ཤ་ཆེན་དང་ཚུལ་ཆེན་བསྲེག་ཚོགས་དང་གཏོར་མ་བཟང་དུ་བཤམ། བླ་མ་
སངས་རྒྱས་དངོས་མཐོང་གི་བློས་འོད་གསལ་ཟིན་པར་གསོལ་བ་བཏབ། རང་
ལུས་རྩ་དབུ་མ་དྭངས་གསལ་བསྒོམ་པའི་ལྟེ་བའི་ཨ་ལ་མ་ཡེངས་པར་སེམས་འཇོག་
ཀླད་རྒྱའི་སྟེང་དུ་བདག་མེད་མའི་ཐུགས་གའི་ཨ་འོད་ཀྱིས། ཀླད་པ་གཏི་མུག་གི་
རང་བཞིན་སྦྱངས། ཐོད་པ་དུང་ཁང་གི་རང་བཞིན་སྙིང་དབུས་སུ་གསལ་དངས་
• 29-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཐིག་ལེའི་ནང་དུ་བླ་མ་དང་ཐུགས་ཀར་ཧཱུྃ་ཡང་ཐིག་ལེའི་རང་བཞིན་ཅན་ལ་ཡིད་
རྩེ་གཅིག་ཏུ་གཏད་ཅིང་སྐུ་གསུམ་ལམ་ཁྱེར་ངང་ནས་གསལ་སྟོང་དབྱེར་མེད་ཉིན་
མཚན་དབྱེར་མེད་དུ་ལྟ་སྟངས་ཀྱི་མཉམ་རྗེས་བསྲེ། སྣང་སྟོང་བདེ་སྟོང་གསལ་སྟོང་རིག་
སྟོང་ཟབ་ཞི་སྤྲོས་བྲལ་དག་པ་གཉིས་ལྡན་དུ་ངེས་ཤེས་ལྷག་པར་བསྐྱེད་ཅིང་ངོ་
སྤྲོད། དམ་ཚིག་ཏུ་སྤྱི་དང་བྱེ་བྲག་ལ་ནན་སྦྱོར་བྱ། གེགས་སེལ་ངེས། སྐྱོན་རང་
གྲོལ་བོགས་འདོན། ཐེ་ཚོམ་རྩ་གཅོད། ཉམས་རྟོགས་ཉིན་མཚན་ཁྱད་པར་རྣམས་
ཀྱིས་ཤན་ཕྱེད་པར་བྱ་བ་གཅེས་སོ། །འཕོ་བ་ཐེབས་པར་མཛད་དུ་གསོལ་ཞེས་
གསོལ་བ་ཕུར་ཚུགས་སུ་བཏབ་ལ་རང་ལུས་དར་སྔོན་གྱི་གུར་ཁྱིམ་ལྟར་སྣང་བའི་
ལྟེ་བར་འགྲོ་དྲུག་སྐྱེ་སྒོ་གཅོད་པའི་ཆོས་འབྱུང་ཟུར་དྲུག་པའི་སྨད་ཟུར་ཐུར་བསྟན་
ངན་སོང་གསུམ་གྱི་ལམ་སྒོ་གཅོད། སྟེང་ཟུར་གསུམ་མདུན་དང་མཁའ་རྩ་གཡས་
གཡོན་ལ་གཏད་པའི་ནང་ནས་ཡར་རྩ་དབུ་མ་སྤྱི་གཙུག་རྒྱ་མཐོངས་ཐལ་ལེ། ལྟེ་
བར་ཨ་དཀར་པོ་འོད་ཕིར་བ་ལྟོ་བ་སྒལ་བ་ལས་བཅར་བརྒྱབ་པས་ཨ་སྐར་མདའ་
ལྟར་དབུ་མའི་གཞུང་ལམ་ནས་སོང་སྤྱི་བོའི་རྒྱ་མཐོངས་ནས་ཐོན་ཏེ་འོད་དུ་ཡལ་
བ་ཆོས་སྐུ་དེ་བཞིན་ཉིད། བདེ་ཀྱེ་སོགས་ཡི་དམ་གང་མོས་ལ་བསྟིམ་ན་ཟུང་འཇུག་
ཡི་དམ། མཁའ་སྤྱོད་དཀར་དམར་གང་རུང་གི་གསང་སྒོར་ཞུགས་ན་འཕྱུག་མེད་
མཁའ་སྤྱོད་བླ་མའི་ཐུག་ཀར་འཕོས་ན་བྱིན་རླབ་བླ་མའི་འཕོ་བའོ། །བླ་མ་ལ་བར་
དོ་ལོངས་སྐུ་འགྲུབ་པར་གསོལ་བ་བཏབ་ནས་རབ་བར་དོ་དང་པོའི་འོད་གསལ་
རང་ཤར། རང་བཞིན་མའི་ངང་དུ་བུ་བསྒོམ་པའི་འོད་གསལ་མ་བུ་ཞལ་མཇལ་སྔར་
འདྲིས་པའི་མི་དང་ངོ་ཕྲད་པ་ལྟར་ངོ་ཤེས་དྲན་པའི་ཡིད་ཆེས་ཐོབ་པ་ཡིན་ལ། འབྲིང་
- 30-



ནི་གུ་ཆོས་དྲུག་གི་ཁྲིད།
ལུས་ལྷ། ངག་སྔགས། སེམས་སྐྱེ་མེད་ཕྱག་རྒྱ་ཆེན་པོའི་རང་རྩལ་གྱིས། གཤིན་
རྗེའི་གཟུགས་རྒྱོབ་སོད། འབྱུང་བཞི་ལོག་པའི་སྒྲ་བར་དོར་སྐྱེས་པའི་ངང་སྐྲག་དེར་
འཛིན་མེད་པར་གྲོལ་ལ། ཐ་མས་ཕྱི་སྣོད་གཞལ་ཡས་ཁང་། ནང་བཅུད་ཡི་དམ་
ལྷར་མོས་ནས། མདུན་དུ་ཆོས་འབྱུང་སྔོན་པོ་ཅིག་བསྒོམ། འདི་མ་རྟོགས་པ་ལ་
མའི་མངལ། རྟོགས་པ་ལ་འོག་མིན་ཆོས་ཀྱི་ཕོ་བྲང་ཡིནའང་སྙམ་དུ་བསམ། དེའི་དབུས་
སུ་ཧཱུཾ་སྔོན་པོ་འོད་ཟེར་ལྔ་ལྡན་འཕྲོས་པས་སྐྱེ་གནས་བཞིའི་འདས་པའི་མངལ་སྒོ་དག
ད་ལྟར་བའི་མངལ་སྒོ་སྦྱངས། མ་འོངས་བའི་མངལ་སྒོ་བཀག་པར་བསམ་ལ། ཧཱུྃ་
ལས་རང་བདེ་མཆོག་དེའི་སྤྱི་བོར་རྗེ་བཙུན་མ། དེའི་སྤྱི་བོར་བླ་མ་བཞུགས་པའི་
བླ་མ་འོད་ཟེར་བདེ་བའི་རང་བཞིན་ཅན་རྗེ་བཙུན་མ་དེ་ལས་འོད་ཟེར་བདེ་བའི་
རང་བཞིན་ཅན་རང་ལ་ཕོག ཕོ་ཞེ་སྡང་སྐྱེ་བའི་ཡུལ་ཆོས་འབྱུང་གཡས་ཟུར་དུ་བདེ་
མཆོག་ཡབ་རྐྱང་། མོ་འདོད་ཆགས་སྐྱེ་བའི་ཡུལ་ཆོས་འབྱུང་གཡོན་ཟུར་དུ་རྡོ་རྗེ་
རྣལ་འབྱོར་མ་ཡུམ་རྐྱང་དུ་བསྒོམས་པ་ལ་ཡིད་ཀྱིས་སྤྲུལ་བའི་མཆོད་པ་ཕུལ་ཞིང་
སྦྱངས་པས་བར་དོར་ལོངས་སྐུར་འཚང་རྒྱ་བ་ཉིད་དོ། །ཟབ་ཁྲིད་ཀུན་ལས་ཕུལ་
བྱུང་བའི། །དགའ་སྟེར་ནི་གུ་ཆོས་དྲུག་ཁྲིད། །གྲོལ་མཆོག་རང་གི་ཉམས་ལེན་ཚུལ། །
ཡི་གེར་གསལ་བར་བཀོད་འདིའོ།། བསམ་སྡིངས་བ་གཞོན་ནུ་གྲུབ་ཀྱི་ཁྲིད་ལས་བཏུས་སོ ། །
-31-



ནི་གུའི་ཆོས་སྐོར་གྲུབ་པའི་དགོངས་རྒྱན།
༄༅། །ཟབ་ལམ་ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་
མར་བརྡལ་བ་ཞེས་བྱ་བ་བཀླགས་
ཆོག་མ་བཞུགས་སོ། །
ན་མོ་གུ་རུ། ཟབ་ལམ་ནི་གུའི་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ་
ཞེས་བྱ་བ། ཕ་བླ་མ་ལ་ཕྱག་འཚལ་ལོ། །གསོལ་བ་འདེབས་སོ། ། སྐྱབས་སུ་
མཆིའོ། །བྱིན་གྱིས་རློབས་ཤིག །བླ་མ་དང་ནི་རྡོ་རྗེ་འཆང་། །ཐ་དད་ཉིད་དུ་མ་
དམིགས་པས། །བླ་མའི་ཞབས་ལ་ཕྱག་འཚལ་ལོ། །ཐུགས་ཡིད་དབྱེར་མེད་ངང་
དུ་གནས། །སངས་རྒྱས་ཆོས་དང་དགེ་འདུན་ལྷ་ཞེས་ཇོ་བོ་དཀོན་མཆོག་གསུམ། །
གྲུབ་མཆོག་དབང་པོའི་ཚུལ་འཛིན་ཞུ་བདེའི་ཡེ་ཤེས་ཕྱོགས་བརྒྱར་འབར། །ཆོས་
ཀྱི་སྐུ་ལས་མ་གཡོས་སྙན་པའི་གྲགས་པས་ས་གསུམ་ཁྱབ། །སྲིད་ཞི་ཀུན་དང་
མཉམ་ཉིད་ཁྱེད་ལ་རྟག་པར་ཕྱག་བགྱིའོ། །མན་ངག་ཟབ་མོ་མཐའ་ཡས་ཀྱང་། །
ཡིད་ཆེས་མངོན་རྟགས་ཉམས་མྱོང་ཀུན། །དུས་མཐའ་འདིར་ཡང་འབྱུང་འགྱུར་བ། །
མཁའ་འགྲོ་ནི་གུའི་ཞལ་གདམས་འདིའོ། །
དེ་ལ་འདིར་ཡེ་ཤེས་ཀྱི་མཁའ་འགྲོ་ནི་གུའི་ཆོས་སྐོར་འདི་དག །སྤྱིར་མདོ་
རྒྱུད་ཐམས་ཅད་ཀྱི་ཟབ་དོན་དགོངས་འདུས་ཡིན་ལ། ཁྱད་པར་དུ་ཡང་། མཐར་
ཐུག་སྟོན་པ་རྣམ་པ་ལྔའི་རྒྱུད་ཅེས་བྱ་བ། གཏུམ་མོ་སྟོན་པའི་མཐར་ཐུག་དགྱེས་
མཛད་དང་། །ལས་རྒྱ་སྟོན་པའི་མཐར་ཐུག་འཁོར་ལོ་སྡོམ། །སྒྱུ་ལུས་རྨི་ལམ་
མཐར་ཐུག་གསང་འདུས་དང༌། །འོད་གསལ་མཐར་ཐུག་མ་ཧཱ་མ་ཡ་དང་། །
འཕྲིན་ལས་མཐར་ཐུག་རྡོ་རྗེ་འཇིགས་བྱེད་དོ། །ཞེས་པ་ལྟར། རྒྱུད་སྡེ་ལྔའི་དོན་
-32-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གྱི་བཅུད་ཕྱུང་བའི་རྫོགས་པའི་རིམ་པ་ཆེས་ཟབ་མོ་ཡིན་ལ། །དེ་ཡང་རྫོགས་པའི་
སངས་རྒྱས་རྡོ་རྗེ་འཆང་ཆེན་པོ་ནས། ད་ལྟའི་བར་དུ་བརྒྱུད་པ་ལས། གདམས་
ངག་ཟབ་མོའི་བརླན་དྲོད་མ་ཡལ། བྱིན་རླབས་ཆུ་བོའི་བཀའ་རྒྱུན་མ་ནུབ། གྲུབ་
ཐོབ་བརྒྱུད་པའི་ཟམ་མ་ཆད། ཉམས་དང་རྟོགས་པའི་འཆར་སྒོ་མ་འགགས།
ཆོས་བདག་མཁའ་འགྲོའི་བཀའ་རྒྱ་མ་ཉམས་པའི་མན་ངག་རྩོད་མེད་གྲགས་པ་
ཀུན་ཁྱབ་དེ་ཡིན། དེ་ལྟ་བུ་ཡང་། དག་པའི་ས་ལ་བཞུགས་པ། སངས་རྒྱས་རྡོ་རྗེ་
འཆང་ཆེན་པོའི་ཞལ་མངོན་སུམ་དུ་གཟིགས་ཤིང་། གསུང་གི་སྣང་བ་ལ་སྤྱོད་པ།
ཡེ་ཤེས་ཀྱི་མཁའ་འགྲོ་ནི་གུ་མའི་ཞལ་ནས། ཆོས་འདི་ཤེས་པ་ང་དང་། སློབ་
དཔོན་ལྭ་བ་པ་མིན་པ་རྒྱ་གར་ན་ཡང་མེད། དེ་ལས་ཀྱང་གཉིད་ཐུན་གཅིག་ལ་
ཆོས་ཐམས་ཅད་ཡོངས་སུ་རྫོགས་པ་ནི། ཁྱོད་ཁོ་ན་ལས་གཞན་མེད་དོ་ཞེས་
དབུགས་འབྱིན་པར་མཛད་པ། གྲུབ་པའི་དབང་ཕྱུག་ ཁྱུང་པོ་རྣལ་འབྱོར་པ།
མཚན་གཞན་ལོ་ཙཱ་བ་ཚུལ་ཁྲིམས་མགོན་པོར་གྲགས་པ་དེ་ཉིད་སྐུ་གསང་བ་
འདུས་པ། གསུང་མ་ཧཱ་མཱ་ཡ། ཐུགས་དགྱེས་མཛད་རྡོ་རྗེ། ཡོན་ཏན་འཁོར་ལོ་
སྡོམ་པ། འཕྲིན་ལས་རྡོ་རྗེ་འཇིགས་མཛད་དེ། ཡེ་ཤེས་དཀྱིལ་འཁོར་ལྔའི་ངོ་བོ་
དང་གཉིས་སུ་མེད་པར་བཞུགས་ལ། དེ་ལྟར་ཡིན་པར་གྲུབ་ཐོབ་ཨ་མོ་གྷ་བཛྲ་
ཆེན་པོས་ཀྱང་ལུང་བསྟན་པ། གཞན་ཡང་མཐར་ཐུག་ལྔ་དང་ ལྡན་པ་ཞེས།
མཚན་ཡོངས་སུ་གྲགས་པ་དེ་ནི་ཆོས་འདི་སྒྱུར་བ་པོ་ཡིན་ནོ། །ཆོས་གཞན་རྣམས་
ཀྱི་ལོ་པཎ་གྱི་དོད་ལོངས་སྐུ་ཡེ་ཤེས་ཀྱི་མཁའ་འགྲོ་མ་ཉིད་དང༌། མཁས་གྲུབ་
ཆེན་པོ་སྤྲུལ་པའི་སྐུ་དེ་ཡིན་ཅིང་། དེ་ཡང་རྡོ་རྗེ་འཆང་ཆེན་པོ་ཉིད་ནས་བརྩམས་
ཏེ་བརྒྱུད་པ་བདུན་གྱི་བར་དུ་སྙན་བརྒྱུད་དང་ཆིག་བརྒྱུད་ཀྱི་བཀའ་རྒྱས་བཏབ།
-33-



ནི་གུའི་ཆོས་སྐོར་གྲུབ་པའི་དགོངས་རྒྱན།
དེ་རྗེས་ནས་ཆོས་འདིས་ས་སྟེང་ཐམས་ཅད་ཁྱབ་འགྲོ་བར་ལུང་བསྟན་པ་ལྟར་
དངོས་སུའང་དེ་ལྟར་བྱུང་བ་ཡིན། འདིར་བཀའ་རྒྱ་འགྲོལ་བ་པོ་འགྲོ་མགོན་
སངས་རྒྱས་སྟོན་པའི་ཐུགས་ཀྱི་སྲས་ཐུ་བོ་རྣམ་པ་གསུམ་ལས། མཁས་གྲུབ་
གཞོན་ནུ་གྲུབ་དངོས་ཀྱིས་ཁྲིད་ཡིག་མཛད་པ་དང་། མཁས་གྲུབ་ཤངས་སྟོན་ཚུལ་
ཁྲིམས་མགོན་གྱི་གསུང་རྣམས། མཁས་བཙུན་རྒྱལ་མཚན་འབུལ་གྱིས་ཁྲིད་ཡིག་
ཏུ་མཛད་ནས་བླ་མ་ཉིད་ལ་སྤྱན་ལམ་དུ་ཕབ་པ་དང་། སློབ་དཔོན་གནས་རྙིང་པ་
ཨའི་སེང་གེ་དང་། སྤྲུལ་སྐུ་རིན་ཆེན་བློ་གྲོས་ཀྱི་གསུང་ལས་བྱོན་པ་རྣམས།
གསེར་གླིང་པ་བཀྲ་ཤིས་དཔལ་གྱིས་ཡིག་རིས་སུ་མཛད་པ་རྣམས་ཀྱང་། ཆོས་
དྲུག་གི་ཁྲིད་ཡིག་སོགས་དམིགས་པ་རྣམས་ཞུས་དག་ཕེར་བ་ལྟ་བུར་ཡོད། སྤྱིར་
ཆོས་ཚུལ་འདི་སྐོར་ལ། སྙན་བརྒྱུད་ཡི་གེར་འགོད་པའི་བཀའ་དྲིན་ཆེ་བ་ནི།
མཁས་བཙུན་རྒྱལ་མཚན་འབུམ་ཉིད་ཡིན་ཏེ། འདི་ཁོ་ནས་ཡི་གེར་མཛད་པ་མང་
ངོ་། །དེ་ལྟར་ན། ལུགས་འདི་ལ་ཚད་མར་གྱུར་པའི་མཁས་གྲུབ་རྣམ་པ་གསུམ་
གྱི་གདམས་ངག་གི་རྒྱུན་ ཐམས་ཅད་ རང་རེའི་ཆོས་བརྒྱུད་འདི་ལ་ཚང་བར་
བཞུགས། ནང་སེལ་སོ་སོ་ནས་གྱེས་པའི་བརྒྱུད་ལུགས་མི་འདྲ་བ་ཉི་ཤུ་རྩ་བཞི་
ཡང་འདིར་ཚང་བ་ལགས་སོ། །སྐབས་འདིར་བླ་མའི་རྣམ་ཐར་རྒྱས་པ་ལུང་བཀླག་
དགོས་པའི་དབང་དུ་བྱས་ན། རྣམ་ཐར་རྒྱས་པ་རང་ངག་ནས་བཤད་མི་དགོས་ཀྱང་།
རིན་ཆེན་སྣ་བདུན་གྱི་ལོ་རྒྱུས་ཆེ་བ་ཅི་རིགས་པ་བརྗོད་ན་ལེགས་སོ། །
འདིར་མཁས་གྲུབ་ཆེན་པོ་ཁྱུང་པོ་རྣལ་འབྱོར་པ་དེས། རྒྱ་གར་མཁས་པ་
བརྒྱ་དང་ལྔ་བཅུའི་ཐུགས་བཅུད་ལོངས་པ་ཉིད་ཀྱི་ཕྱིར། མདོ་སྔགས་བཤད་སྒྲུབ་
ཀྱི་ཆོས་མཐའ་ཡས་པ་ཞིག་མངའ་ཞིང་། གཞན་ལའང་གསུངས་ཚུལ་རགས་རིམ་
• 34 -



-
-
-
ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡོལ་བ། །
ཙམ་རྣམ་ཐར་ན་བཞུགས་པ་དེར་གདའ། དེ་རྣམས་ཀྱི་ནང་ནས་དེང་སང་མ་ནུབ་
པར་བཞུགས་པ་རྣམས་གཞུང་བསྲངས། ཆ་ ལག་གཞན་གྱིས་ ཀྱང་ཅུང་ཟད་
བརྒྱན་ཏེ། ཤངས་པ་བཀའ་བརྒྱུད་ཀྱི་ཆོས་སྐོར་དུ་ཡོངས་སུ་གྲགས་པ་ལྟར་ན།
མཁས་གྲུབ་ཁྱུང་པོ་ཉིད་ལས་བྱུང་བའི་ཆོས་སྐོར་དང་། ཕྱིས་འཕེལ་བའི་ཆོས་
སྐོར་གཉིས་ཡོད། དང་པོ་ལ། ནི་གུའི་ཆོས་སྐོར། སུ་ཁའི་ཆོས་སྐོར། རྡོ་རྗེ་གདན་
པའི་ཆོས་སྐོར། མེ་ཏྲི་པའི་ཆོས་སྐོར། རཱ་ཧུ་ལའི་ཆོས་སྐོར། གཞན་མན་ངག་ཐོར་
བུ་དང་བཅས་པ་རྣམས་ཡོད། ཡང་ན་སྨིན་བྱེད་དབང་གི་སྐོར། གྲོལ་བྱེད་ལམ་གྱི་
སྐོར། རྒྱབ་རྟེན་ལུང་གི་སྐོར། བཀའ་སྲུང་མགོན་པོའི་སྐོར། ཞེས་དབྱེ་བ་བཞིར་
མཛད་པ་ཡང་ཡོད་པ་ལས། ཡེ་ཤེས་མཁའ་འགྲོ་ནི་གུ་ནས་བརྒྱུད་པའི་གྲོལ་བྱེད་
ལམ་གྱི་སྐོར་ལ། རྩ་བ་ནི་གུ་ཆོས་དྲུག །སྡོང་པོ་ཕྱག་རྒྱ་ཆེན་པོ། ཡལ་ག་ལམ་
ཁྱེར་རྣམ་གསུམ། མེ་ཏོག་མཁའ་སྤྱོད་དཀར་དམར། འབྲས་བུ་འཆི་མེད་འཆུག་
མེད་དེ། གསེར་ཆོས་ལྔའམ། ཁྲིད་ཆེན་ལྔར་གྲགས་པ་དང་། ཁྲིད་ཆུང་བདུན་ལ་
སོགས་པ། ཇི་སྙེད་ཅིག་ཡོད་པ་ལས། དང་པོ་ཆོས་དྲུག་ལ། ཐོག་མའི་སྔོན་འགྲོ།
དལ་འབྱོར་རྙེད་དཀའ། འཆི་བ་མི་རྟག་པ། འཁོར་བའི་ཉེས་དམིགས། ལས་རྒྱུ་
འབྲས། ཆོས་ཀྱི་ཕན་ཡོན། འབྲས་བུའི་བཞུགས་ཚུལ་སོགས་བསྟན་པ་ལ་འཇུག་
པའི་རིམ་པ་སོགས་དང་། མཐུན་པར་གོ་བདེ་བར་བཤད་ནས་ཅུང་ཟད་བསྒོམ་དུ་
གཞུག་གོ །ཁྲིད་དངོས་ལ་དབྱེ་ན། སྔོན་འགྲོ་དང་། དངོས་གཞིའི་ཁྲིད་གཉིས་
སོ། །དང་པོ་ལ། ཐུན་མོང་དང་། ཐུན་མོང་མ་ཡིན་པ་གཉིས་སོ། །དང་པོ་ལ་
སྐྱབས་སུ་འགྲོ་བ་དང་། སེམས་བསྐྱེད་པ་གཉིས་སོ། །དེའི་དང་པོ་སྐྱབས་འགྲོ་ནི།
སློབ་དཔོན་གྱིས་སྤྱིར་སྐྱབས་འགྲོའི་གོ་བབས་རྒྱས་བསྡུས་འཚམ་པ་བཤད་ཅིང་།
• 35 -



ནི་གུའི་ཆོས་སྐོར་གྲུབ་པའི་དགོངས་རྒྱན།
སྐབས་འདིར་དམིགས་པ་ལ། སྐྱབས་འགྲོ་བཞི་སྐོར་སྤྱི་དང་མཐུན་པ་འབོག་པའི་
ཕྱག་ལེན་ཡང་འདུག་མོད། སྤྲོས་པ་ལ་དགའ་བ་རྣམས་ཀྱི་ངོར། དེ་ཡང་མ་
ལེགས་པ་མ་ཡིན་ཀྱང་། ཆོས་འདི་ཉིད་ཀྱི་ཁྱད་ཆོས་ཟབ་དོན་སྐྱབས་འགྲོ་ཆིག་
འགྲིལ་མ་འདི་བྱིན་རླབས་དང་ལྡན་པའི་ཞལ་རྒྱུན་མ་ཆད་པ་ལགས་པས། ཕྱག་
བཞེས་རྒྱུན་གྱི་ཉམས་ལེན་འདི་ལ་མཛད་པ་ཡིན་ནོ། །དེ་ཡང་དབེན་པའི་གནས་
སུ་སྟན་བདེ་བ་ལ་འདུག །ལུས་གནད་སྤྱི་དང་མཐུན་པར་བཅས། སེམས་རྣལ་དུ་
ཕབ། རང་གཞན་ཐམས་ཅད་ལ་གཞིག་འགྲེལ་ཞིག་བཅུག །ག་རེ་བདག་དང་
མཁའ་ཁྱབ་ཀྱི་སེམས་ཅན་ཐམས་ཅད་འཁོར་བའི་སྡུག་བསྔལ་བཟོད་བླགས་མེད་
པ། དུས་མཐའ་མེད་པར་མྱོང་དགོས་པ་འདི་ཨ་ཙ་མ་ཅི་རང་དྲག་སྙམ་དུ་བསམ།
ད་ནི་འདི་ལས་ངེས་པར་སྐྱོབ་ཐུབ་པའི་སྐྱབས་ཞིག་དགོས་པར་འདུག་ན། སྐྱབས་
གནས་དཀོན་མཆོག་གསུམ་གཅིག་ཏུ་འདུས་པའི་ངོ་བོ་མཚན་ལྡན་བླ་མ་དམ་པ་
ལས་གཞན་མི་འདུག་པས། རྩ་བའི་བླ་མ་ཁོ་ན་ལ་ཅིས་ཀྱང་སྐྱབས་ཞུ་དགོས་
སྙམ་པས། རང་ཉིད་གང་དུ་གནས་པའི་ཡུལ་ཕྱོགས་ཁང་ཁྱིམ་ཀུན་ཡང་དག་པའི་
ཞིང་དུ་མོས། རང་གི་མདུན་གྱི་ནམ་མཁར་སེང་ཁྲི་པདྨ་ཉི་ཟླའི་གདན་ལ་དྲིན་
ཅན་རྩ་བའི་བླ་མ་དམ་པ་ཉིད་སྐུ་དངོས་དེ་ཀ་ལ་བཀྲག་མདངས་གཟི་བརྗིད་འོད་
དུ་འབར་བ། རང་ལ་དགྱེས་པའི་ཞལ་འཛུམ་བག་ཅན། སངས་རྒྱས་ཀུན་འདུས།
ཆོས་ཀུན་འདུས། དགེ་འདུན་ཀུན་འདུས། དངོས་དང་བརྒྱུད་པའི་བླ་མ་ཀུན་
འདུས། ཡི་དམ་ཞི་ཁྲོ་རབ་འབྱམས་ཀུན་འདུས། མཁའ་འགྲོ་ཆོས་སྐྱོང་སྲུང་མ་
ཀུན་འདུས་པའི་བདག་ཉིད་ཅན་ཡིན། དྲིན་ཅན་རྩ་བའི་བླ་མ་མཁྱེན་སྙམ་པ་བྱ།
དེ་ནས་རང་གི་ཚེ་འདིའི་དངོས་ཀྱི་ཕ་མ་དང་། རང་ལ་གནོད་པར་བྱེད་པའི་དགྲ་
-36 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡོལ་བ།
དང་བགེགས། རང་ཉིད་གང་དུ་གནས་པའི་ཡུལ་ཕྱོགས་དེའི་གཞི་བདག་རྣམས་
ཀྱིས་གཙོ་བྱས་པའི་ ཁམས་གསུམ་སེམས་ཅན་ཐམས་ཅད་ ཀྱང་། ཉེ་འཁོར་
ཕྱོགས་མཚམས་ཐམས་ཅད་ཁྱབ་པར་འཁོད་ནས། རང་དང་ལྷན་ཅིག་ཏུ་སྐྱབས་
འགྲོ་བྱེད་པར་མོས་ཏེ། ངག་ཏུ། མ་ནམ་མཁའ་དང་མཉམ་པའི་སེམས་ཅན་
ཐམས་ཅད་སྐྱབས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་སྐྱབས་སུ་མཆི་བ་
ལགས་སོ། །ཞེས་ཅི་ནུས་སུ་བརྗོད་ཅིང་། བདག་དང་སེམས་ཅན་ཐམས་ཅད་
སྔོན་ཆད་འཁོར་བའི་སྡུག་བསྔལ་སྣ་ཚོགས་པས་འཇིགས་པས། ད་ནི་ཁྱེད་ལ་
སྐྱབས་ཞུ། སྐྱབས་བསླུ་བ་མེད་པ་ཁྱེད་ལ་བློས་ལིང་གིས་བཀལ་བ་ལགས། རེ་
ས་མགོན་སྐྱབས་གཞན་ན་མེད་དོ། །ཐུགས་རྗེ་ཆེན་པོས་བསྐྱབ་ཏུ་གསོལ་སྙམ་
པའི་འདུན་པ་དྲག་པོ་དུང་དུང་པ་རྒྱུན་ཆགས་སུ་བྱ། ཐུན་འཇོག་ཁར་སྐྱབས་ཡུལ་
བླ་མ་དེ་ལ་མོས་གུས་དུང་བ་བྱས་པས། དེ་ཉིད་འོད་དུ་ལྟེམ་སྟེ་ཞུ་ནས་རང་ལ་
ཐིམ། བླ་མ་དང་རང་སེམས་དབྱེར་མེད་དུ་མོས། དེ་ཀའི་ངང་དུ་ཅུང་ཟད་མཉམ་
པར་བཞག །དེ་ཀ་ལ་ཐུན་མཚམས་བྱེད་ན། དགེ་བ་བྱང་ཆུབ་ཏུ་བསྔོ། དམིགས་
སྐོར་གཅིག་གོ །།
གཉིས་པ་སེམས་བསྐྱེད་ནི། སྔར་ཇི་སྐད་བཤད་པའི་སྐྱབས་འགྲོ་དེ་སྔོན་
དུ་བཏང་ནས། སླར་ཡང་རང་གཞན་སྣོད་བཅུད། ནམ་མཁས་གར་ཁྱབ་སེམས་
ཅན་གྱི་ཁྱབ་པ་རྣམས་ལ་བློས་གཞིག་འགྲེལ་བཅུག་སྟེ། ག་རེ་ནམ་མཁའ་འདིས་
གར་ཁྱབ་སེམས་ཅན་གྱིས་ཁྱབ་པར་འདུག།འདི་ཐམས་ཅད་རེ་རེ་ནས་ཕ་དང་མ་
དང་མཛའ་བཤེས་སུ་མ་གྱུར་པ་ཅུང་ཟད་ཀྱང་མེད། དེ་ཡང་ལན་རེ་ཙམ་མ་ཡིན་
གྱི། སྐྱེ་བ་དཔག་ཏུ་མེད་པར་ཕ་མ་སོགས་སུ་གྱུར་པ་ཡིན། འདི་རྣམས་འདོད་ནི་
•37-



ནི་གུའི་ཆོས་སྐོར་གྲུབ་པའི་དགོངས་རྒྱན།
བདེ་བ་འདོད་ཀྱང་། མྱོང་ནི་སྡུག་བསྔལ་འབའ་ཞིག་མྱོང་བ་ཅིས་ཀྱང་སྙིང་རེ་རྗེ།
དེ་བས་ན་འདི་རྣམས་སྡུག་བསྔལ་མེད་ཅིང་བདེ་བ་དམ་པ་ལ་བདག་གིས་འགོད་
པར་བྱ་ན། མཐར་ཐུག་པ་ན་འདི་རྣམས་ཀྱི་སྒྲིབ་གཉིས་བག་ཆགས་དང་བཅས་
པ་སྦྱངས་ནས། རྫོགས་པའི་སངས་རྒྱས་ཀྱི་གོ་འཕང་ལ་འགོད་དགོས་པར་འདུག
དེ་ཡང་ཐབས་གཞན་གྱིས་མི་ནུས་པས་བདག་གིས་སངས་རྒྱས་ཀྱི་གོ་འཕང་ཐོབ་
པར་བྱ།སངས་རྒྱས་དེ་ཡང་དམ་པའི་ཆོས་ཀྱི་དོན་བསྒོམས་པ་ལས་འབྱུང་བའི་
ཕྱིར། ད་རེས་ཟབ་ལམ་མཐར་ཐུག་ཆོས་དྲུག་ཟབ་མོ་འདི་བསྒོམ་སྙམ་དུ་བསམ།
ངག་ནས་འདི་སྐད་ཅེས། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་
དོན་དུ། རྣམ་པ་ཐམས་ཅད་མཁྱེན་པ་རྫོགས་པའི་སངས་རྒྱས་ཀྱི་གོ་འཕང་ཐོབ་
པར་བྱ། དེའི་ཕྱིར་དུ་ཟབ་ལམ་ནི་གུའི་ཆོས་དྲུག་ཉམས་སུ་བླང་བར་བགྱིའོ། །
ཞེས་བརྗོད་དེ། དོན་ཡིད་ལ་བསམ་དགོས་པས། ཚིག་དེ་ཡང་དལ་བུས་བརྗོད་
ཅིང་ནན་ཏན་ཆེར་བྱ། ཐུན་གྱི་དངོས་གཞིའི་ཉམས་ལེན་དེ་ཁོ་ན་བསྐྱར་གྱིན་
བསྒོམ་པ་ཡིན། ཐུན་གྱི་མཇུག་ཏུ་དགེ་བ་བྱང་ཆུབ་ཏུ་བསྔོ་བ་རེ་ཡང་དགོས་པ་
ལགས། དམིགས་སྐོར་གཉིས་པའོ། །གཉིས་པ་ཐུན་མོང་མ་ཡིན་པའི་སྔོན་འགྲོ་
ལ། དག་བྱེད་ཨའི་སྟོང་ར་དང༌། སྟོང་ར་ནད་གདོན་སེལ་བྱེད། རྟགས་གསུམ་
སྟོང་རའི་ཁྱད་པར་ཏེ། རྩིས་འགོ་གསུམ་དུ་དབྱེ་བ་ཡིན། དང་པོ་ནི། དམིགས་
ཆེན་ཡིན་ཏེ། དེ་ཡང་སྔར་བཤད་པའི་སྐྱབས་འགྲོ་དང་སེམས་བསྐྱེད་ལན་བདུན་
བདུན་ཙམ་རེ་སྔོན་དུ་བཏང་ནས། སླར་ཡང་རང་གི་སྤྱི་བོར་གདན་བཞི་རྫོགས་
སམ། ཇི་ལྟར་འོས་པའི་གདན་ལ། བླ་མ་སྐུ་དངོས་དེ་ཀ་གསལ་བཏབ་ནས།
མོས་གུས་ཀྱི་གདུང་ཤུགས་དང་འབྲེལ་བས། དུས་གསུམ་སངས་རྒྱས་ཐམས་ཅད་
• 38-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
འདུས་པའི་ངོ་བོ་བླ་མ་རིན་པོ་ཆེ། སེམས་ཅན་ཐམས་ཅད་ཀྱི་དོན་དུ། བདག་གི་
ནད་གདོན་ཐམས་ཅད་ཞི་བར་མཛད་དུ་གསོལ། སྡིག་སྒྲིབ་ཐམས་ཅད་འདག་
པར་མཛད་དུ་གསོལ། ཏིང་ངེ་འཛིན་ཁྱད་པར་ཅན་རྒྱུད་ལ་སྐྱེ་བར་མཛད་དུ་
གསོལ། །ཞེས་གསོལ་བ་དུས་དྲག་ལ་ཡུན་རིང་དུ་བཏབ། མཐར་བླ་མ་འོད་དུ་ཞུ་
ནས་རང་ལ་ཐིམ། དེ་ཡན་ཆད་འདིའི་དགོས་ཀྱི་སྔོན་འགྲོ་བླ་མའི་རྣལ་འབྱོར་
ཡིན། དེ་ཡང་སྤྱི་བོ་ནས་ཞུགས་ཏེ་ཐིམ་པས། ཀླད་པ་གཏི་མུག་གི་རང་བཞིན་
ཅན་དེ་ཡལ་བའི་ཚུལ་གྱིས་སྦྱངས། ཐོད་པ་དུང་ཁང་གི་གཞལ་ཡས་ཁང་ལྟ་བུར་
གྱུར་གསུང་སྟེ། དོན་དངོས་ནི། །རང་ཐ་མལ་དུ་གསལ་བའི་ལུས་པོ་འདི། ད་
ལྟའི་གདོས་བཅས་འདི་ཀ་ཡིན་པ་ལ་མགྲིན་པ་ཡན་ཆད་ཕྱི་དབྱིབས་རྣམ་པ་དེ་ཀ་
ཡིན་ཀྱང་། ནང་ཤ་ཁྲག་རུས་གསུམ་སྤངས་པ་སྨོས་ཅི་དགོས། ཕྱི་པགས་པའི་སྐྱ་
རི་ཡང་ཤིན་ཏུ་སྲབ་པ་ཆུའི་ལྦུ་བ་ལྟ་བུ་ཁ་དོག་དཀར་བ་ཞིག་ཏུ་བསམ། མགོ་
བོའི་ནང་དུ་ཆོས་འབྱུང་དཀར་པོ་གྲུ་གསུམ་པ། ཁོང་སྟོང་དྭངས་གསལ་ཤེལ་གྱི་
སྣོད་ ལྟ་ བུ། རྩ་ བ་ ཕྲ་བ་ཐུར་ དུ་ བསྟན་ པ་ མགྲིན་ པའི་ མཚམས་ སུ་ སླེབས།
གདེངས་ཀ་ཆེ་བ་གྱེན་དུ་བསྟན་པ་ལ་ཟུར་གསུམ་ཡོད་པའི་ཟུར་གཅིག་སྨིན་ཕྲག་
གི་ཐད་དང་། ཟུར་གཞན་གཉིས་རྣ་མཆོག་གཡས་གཡོན་གྱི་ལྟག་ཙམ་དུ་ནང་
ནས་པགས་པ་ལ་རེག་གེ་ཡོད་པའོ། །ཆོས་འབྱུང་དེའི་ནང་གཡས་གཡོན་མདུན་
རྒྱབ་གང་ལ་ཡང་མ་ཡོ་བའི་དབུས་དྲང་ཐད་དུ། བླ་མ་དང་རང་སེམས་དབྱེར་མེད་
སྤྲོས་བྲལ་སྐྱེ་མེད་མཚོན་པའི་ཨ་ཡིག་དཀར་པོ་དྭངས་གསལ་འོད་ཀྱི་རང་བཞིན་
ཅན་འོད་དཀར་པོ་ཤིན་ཏུ་འཚེར་བ་འཕྲོ་བ། ཆོས་འབྱུང་གི་ཁ་མཚམས་དང་ཨ་
ཡིག་གི་མགྲིན་པའི་ཉེག་མཚམས་མཐོ་དམན་མཉམ་པ་ཙམ་བསྒོམ་གསུང་། གང་
བ 39 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ལྟར་ཨ་ཡིག་གི་མགོ་བོ་ཆོས་འབྱུང་གི་ཁ་མཚམས་ལས་མཐོ་ངེས་པ་བསྒོམ།
ཐོག་མར་དེ་ལྟ་བུར་བསྒྲིམས་ཏེ་འབད་པས་གསལ་བཏབ་ནས། དེ་རྗེས་ཤེས་པ་
གྲིམས་ལྷོད་རན་པོ་གཅིག་གིས། ཨ་ཡིག་ཆོས་འབྱུང་དང་བཅས་པར་ཅུང་ཟད་
སེམས་འཛིན། དེ་རྗེས་ཨ་ཐུང་གི་བཟླས་པ་ལན་ཉེར་གཅིག་ཙམ་ཤུབ་ཤུབ་པོར་
བཟླས་པས། ཨ་ལས་བདུད་རྩིའི་རྒྱུན་སྦོམ་པོ་དཀར་ལ་དྭངས་པ་འོད་འཕྲོ་བ་
ཤུགས་དང་ལྡན་པ་བབས། སྐད་ཅིག་ལ་ཆོས་འབྱུང་མེར་གྱིས་ཁེངས་ནས་ཆོས་
འབྱུང་གི་ཁའི་ཕྱོགས་ཐམས་ཅད་ནས་ཞམ་ཞམ་བྱུང་། ལུས་ཀྱི་དབུས་ཐོག་ཐག་
ཏུ་ཤུགས་དང་ལྡན་པར་སོང་། འཁོར་བ་ཐོག་མ་མེད་པ་ནས་བསགས་པའི་སྡིག་
པ་དང་སྒྲིབ་པ། གནས་སྐབས་ཀྱི་འགལ་རྐྱེན་ནད་གདོན་བར་ཆད་དཀོར་སྐུ་གླུད་
དམ་ ཚིག་ འགལ་ འཁྲུལ་ ལ་ སོགས་ པ་ ཐམས་ཅད་ ཕྱིར་ བདས་ པར་ བསམ་
དགོས། །སྡིག་སྒྲིབ་ལ་དངོས་སུ་ཁ་དོག་མེད་ཀྱང་དམིགས་པ་གསལ་བའི་ཕྱིར་
དང་། རྟེན་འབྲེལ་ནུས་པ་སྣ་ཚོགས་པའི་ཁྱད་པར་གྱི་ཕྱིར། སྡིག་སྒྲིབ་སོགས་དེ་
དག་ཐམས་ཅད་དུད་ཁུའམ་སོལ་ཁུ་ལྟ་བུའི་རྣམ་པས། རྒྱུན་སྦོམ་པ་རྣམས་བུ་ག་
དགུ་ནས་མི་ཤོང་ཚད་པར་འགྲོ་བ་དང་། འབྲིང་པོ་རྣམས་རྐང་ལག་གི་སེན་མོའི་
ཕྲག་དང་། ཕྲ་བ་རྣམས་སྐྲའི་རྩེ་མོ་དང་བ་སྤུའི་ཁུང་བུ་ཚུན་ཆད་ནས་ཀྱང་ནག་ནུ་
རུ་རུ་ཐོན་འགྲོ་བར་བསམ། དེ་ཡང་བདུད་རྩི་དྭངས་གསལ་གྱི་རྒྱུན་གང་དུ་
སླེབས་པའི་མཚམས་དེ་ནས། ནད་གདོན་སྡིག་སྒྲིབ་རྣམས་སྡོད་དབང་མེད་པར་
སྟེང་ནས་འོག་ཏུ་བདས་འགྲོ་བ་དང་། དབུས་ནས་མཐའ་ལ་བདས་འགྲོ་བར་
བསམ། ལུས་ཀྱི་ཤ་ཁྲག་རུས་པ་སོགས་མི་གཙང་བའི་རྫས་ཐམས་ཅད་ཀྱང་ཞུ་བ་
ལྟར་སོང་ནས། སྡིག་སྒྲིབ་རྣམས་དང་ལྷན་ཅིག་ཏུ་གར་སོང་མེད་པའི་ཚུལ་གྱིས་
• 40-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
དག དེ་ལྟར་ལུས་ཀྱི་ནང་ཐམས་ཅད་བཀྲུས། ཡང་བདུད་རྩིའི་ཆུ་རྒྱུན་སྒྲ་དང་བ་
སྤའི་རྩ་བ་ནས་ཕྱིར་སོང་བ་རྣམས་ཀྱིས་ལུས་ཀྱི་ཕྱི་ནས་ཀྱང་བཀྲུས། ལུས་དྭངས་
གསལ་དཀར་བ། པགས་པའི་སྐྱ་རི་ཙམ་ལ་ཤེལ་སྣོད་སྲབ་མོ་འདྲ་བ། ནང་
བདུད་རྩི་དངས་གསལ་གྱིས་གང་བའམ། ཡང་ན་འཇའ་འོད་དཀར་པོ་ལས་གྲུབ་
པ་ལྟ་བུར་སོང་བར་བསམ། ཕྱི་ལ་བདས་པའི་ནད་གདོན་སྡིག་སྒྲིབ་རྣམས་ནག་
བུན་ནུ་ནུ་ས་འོག་ཐག་རིང་པོར་སོང་ཞིང་། དེ་ཡང་ཡལ་བར་བསམ་ལ། དེ་དག་
དམིགས་པ་འཇུར་པོ་བར་མ་ཆད་པར་བསྒོམས་པའི་རྗེས་ལ། ངལ་གསོ་བའི་
ཚུལ་གྱིས་ཤེས་པ་དར་ཅིག་གློད་ལ་བཞག །དེ་ཡན་ཆད་དམིགས་པ་ཚར་གཅིག་
ཡིན། བླ་མའི་རྣལ་འབྱོར་ཐུན་མགོའི་དེ་ཀས་ཆོག་པས་ཐུན་དེ་ནང་དུ་སླར་བསྐྱར་
མི་དགོས། དམིགས་པ་དངོས་གཞི་དེ་ཡང་ཡང་བསྐྱར་གྱིན་བསྒོམ། དེ་ཡང་
དཔེར་ན་ཐུན་རེའི་ནང་དུ་དམིགས་པ་ལན་བརྒྱ་རྩ་ཙམ། ཐུན་ཡང་བཞི་ལྔ་དྲུག་
ཙམ་བསྒོམ་ཐུབ་ན། ཞག་བདུན་སོགས་ལ་རྟགས་མྱུར་བར་འོང་། །དེས་མཚོན་
ཏེ་རང་གི་རྩོལ་བ་རབ་འབྲིང་ཐ་གསུམ་དང་སྦྱར་བའི་རྟགས་མྱུར་བུལ་གྱི་ཁྱད་
པར་འབྱུང་བ་ཡིན་ནོ། །འདིའི་སྡིག་སྒྲིབ་དག་པར་བསམ་པའི་སྐབས། ལུས་
ཐོགས་མེད་འཇའ་ཚོན་ལྟ་བུར་སྒོམ་ན་གསལ་ཉམས་འཆར་རིག་པ་དྭངས།
བདུད་རྩིས་གང་བར་བསྒོམས་ན་ལུས་ཟུངས་བཟང་། ཤེལ་གོང་གཡའ་དག་པ་
ལྟ་བུར་བསྒོམས་ན། རྨི་ལམ་གསལ་སྣང་སྐྱེ་བ་ཡིན་གསུང་ངོ༌། །དམིགས་སྐོར་
གསུམ་པའོ། གཉིས་པ་སྟོང་ ར་ནད་ གདོན་ སེལ་བྱེད་ལ་ནད་ སེལ་ བ་དང་།
གདོན་སེལ་བ་གཉིས་ཡོད། དེ་རེ་རེ་ལ་ཡང་དབྱེ་བ་དུ་མ་ཡོད་མོད་ཀྱི་སོ་སོར་ན་
དམིགས་ཕྲན་ཡང་ཡིན། སྤྱིར་ནས་དག་བྱེད་ཨའི་སྟོང་རའི་ལས་ཚོགས་ཙམ་ཡིན་
- 41 -



ནི་གུའི་ཆོས་སྐོར་གྲུབ་པའི་དགོངས་རྒྱན།
པས། ཡོངས་བསྡོམས་ནས་དམིགས་ཆེན་གཅིག་གི་དོད་དུ་བརྩི་དགོས། དེ་ཡང་
ནད་ཚད་པ་ལྟ་བུ་ལ། ཨ་ལས་བདུད་རྩིས་རྒྱུན་ཁ་དོག་དཀར་བ། རེག་བྱ་དང་
ནུས་པ་གཉིས་ཀར་བསིལ་བའི་རྒྱུན་བབས་ཏེ། ཚ་བའི་གནས་སྟོད་ཀྱི་ཡུལ་ལམ།
གང་ན་ས་དེ་ཀ་ནས་བུ་ག་ཧར་རེ་བྱུང་སྒོ་དེ་ཀ་ནས་ནད་ཚ་བ་དེ་ཡང་དམར་འདུར་
འདུར་ཕྱིར་བདས་པར་བསམ། དེ་བཞིན་དུ་ནད་གྲང་བ་ལ། བདུད་རྩི་ཁ་དོག་
དམར་པོ་རེག་བྱ་དང་ནུས་པ་གཉིས་ཀ་ཚ་བ་བབས་ཏེ། གྲང་བའི་ཡུལ་རོ་སྨད་ཀྱི་
ཆའམ། གང་ན་ས་ནས་བརྡོལ་ཏེ་ནད་ཐམས་ཅད་དཀར་འདུར་འདུར་ཐོན་པར་
བསམ། རླུང་གི་ནད་ལ་བདུད་རྩི་ཁ་དོག་སེར་བ་མར་ཁུ་ལྟར་བཅུད་དང་ལྡན་པ་
བབས། ལུས་ཀྱི་ཆ་ཐམས་ཅད་དམ། འོག་སྒོ་གཉིས་སམ། གང་ན་སར་བུ་ག་
བྱུང་སྟེ། ནད་རྣམས་སྔོ་འདུར་བའམ་ནག་འདུར་གྱིས་ཐོན་པར་བསམ། ཡང་ན་
རླུང་འཚུབ་མའམ་དུ་བ་ལྟ་བུར་བུན་བུན་ཐུར་དུ་འགྲོ་བར་བསམ། སྙིང་རླུང་ལ་
སྙིང་གི་ཐད་ཀ་ནས་བུ་ག་བྱུང་སྟེ། དེ་ནས་འགྲོ་བར་བསམ། དེས་མཚོན་ནས་
ནད་གཞན་ཐམས་ཅད་ལ་ཡང་རིགས་འགྲེ། ཡང་དམིགས་པའི་གཞི་དག་བྱེད་
སྟོང་ར་བཞིན་བསྒོམས་ནས། ཨ་ལས་ཁྲོ་བོ་སོ་སོའི་སྐུའི་རྣམ་པ་ཅན་གྱི་བདུད་རྩི་
སེར་བ་དྲག་པོ་ལྟར་འབེབས་པ་དང་། ཁྲོ་ཆུང་གི་ཚོགས་དཔག་ཏུ་མེད་པས་ལུས་
ཀྱི་ནང་གོ་མཚམས་མེད་པར་གཏམས། མེ་ལྕེ་ ཡང་ སྤྲོས་ཏེ་ཐུར་དང་ ཕྱོགས་
མཚམས་སུ་འབར་བ་དང་། བདུད་རྩི་ཁྲོ་ཆུ་བཞུ་བའི་རྒྱུན་ལྟ་བུ་ཡང་འབེབས་ཏེ།
སྔགས་ཀྱི་སྒྲས་སྐྲག་པ་དང་། མཚོན་ཆ་བརྡེག་པ་དང༌། མེ་རིས་སྲེག་པ་སོགས་
ཀྱིས་གདོན་གྱི་རིས་སྲོག་ཆགས་སྣ་ཚོགས་པའི་གཟུགས་ཅན་དེ་རྣམས་ལུས་ཀྱི་
ནང་དུ་སྡོད་དབང་མེད་པར་ཕྱིར་བསྐྲད་དེ། ཕྱི་རོལ་དེ་ཉིད་དུ་ཚར་བཅད་ཅིང་།
- 42 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ལྷག་མ་ཙམ་ཡང་མ་ལུས་པར་བསམ་མོ། གདོན་སོ་སོའི་གཉེན་པོར་ཁྲོ་བོ་གང་
དགོས་པ་ནི། འོག་གང་འདུལ་གྱི་སྐབས་དང་འདྲའོ། ཁྲོ་བོ་དང་མེ་དང་ཁྲོ་ཆུ་ལྟ་
བུ་སྟེ་སྤྲོ་བ་གསུམ་པོ་དུས་གཅིག་ཏུ་མི་ཡོང་བས་རིམ་ཅན་དུ་བྱའོ། །དམིགས་
སྐོར་བཞི་པའོ། །
གསུམ་པ་རྟགས་གསུམ་སྟོང་རའི་ཁྱད་པར་ནི། དག་བྱེད་ཨའི་སྟོང་ར་
བསྒོམས་པས་སྡིག་སྒྲིབ་དག་པའི་རྟགས་རབ་དངོས་སུ་ཤར་བ་ནི། འདི་བསྒོམས་
པ་ཁོ་ནས་ལུས་ལྡང་བ་ཡང་བ་དང་། ཤེས་པ་གསལ་བ་དང་། རྒྱུད་འཇམ་ཞིང་བློ་
ཁུག་པར་འོང་། ཆགས་སྡང་སོགས་ཉོན་མོངས་ཆུང་དུ་འགྲོ་བ་དང་། དད་པ་དང་
སྙིང་རྗེ་ཤེས་རབ་སོགས་རང་ཤུགས་ཀྱིས་ཆེར་སོང་ནའང་ཡིན། འབྲིང་གཉིད་
སད་དུས་འཁྲུལ་སྣང་ཉམས་ཀྱི་ཚུལ་དུ་འཆར་བ་དང་། ཐ་མ་རྨི་ལམ་གསལ་བོར་
འཆར་བ་ལ་ཁྲུས་བྱས་པ་དང་། ནམ་མཁའ་ལ་འཕུར་བ་དང་། གོས་དཀར་པོ་
གྱོན་པ་ལ་སོགས་པའོ། །སྟོང་ར་ནད་སེལ་བྱེད་བསྒོམས་པས་ནད་ཐོན་པའི་
རྟགས་རབ་ནི། ནད་དངོས་སུ་སངས་པ་ཡིན། འབྲིང་ཉམས་དང་ཐ་མ་རྨི་ལམ་ལ་
འཁྲུ་སྐྱུགས་དང་། ལུས་ལས་རྣག་ཁྲག་ཐོན་པ་སོགས་བྱུང་ན་ཡིན། སྟོང་ར་གདོན་
སེལ་བྱེད་བསྒོམས་པས། གདོན་གྱི་གནོད་པ་སེལ་བའི་རྟགས་རབ། དངོས་སུ་
ཉེར་འཚེ་ཞི། ལུས་སེམས་དགའ་བདེ་སྐྱེ། །བག་དྲོའུ་རེ་བ་ཡོང་། འབྲིང་ཉམས་
དང༌། ཐ་མ་རྨི་ལམ་ལ། སྲོག་ཆགས་གདུག་པ་ཅན་བཅོམ་པ་དང་། རང་ཉིད་
དགྲ་ལས་རྒྱལ་བ་དང་། ལུས་ལས་སྲོག་ཆགས་ཐོན་པ་ལ་སོགས་པ་འབྱུང་ ངོ༌། །
དེ་ ལ་ རྟགས་ གསུམ་ ནི་ སྡིག་ སྒྲིབ་ དག་ པའི་རྟགས། ནད་སེལ་བའི་ རྟགས་།
གདོན་སེལ་བའི་རྟགས་ཏེ་གསུམ་པོ་དེ་ ཡིན་ལ། དེ་རེ་རེ་ལ་ཡང་དངོས་དང་།
- 43 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཉམས་དང་། རྨི་ལམ་གྱི་དབྱེ་བ་གསུམ་གསུམ་སྟེ། ནང་སེལ་རྟགས་ཀྱི་དབྱེ་བ་
དགུར་འགྱུར་བ་ཡིན་ནོ། །དེ་ལ་དང་པོར་རྟགས་ཡོང་དུ་རེ་བ་མི་བྱ། རྩིས་བཏབ་
མེད་ པར་ འཇོག་ དགོས། རྟགས་ བྱུང་ ན་ ཞེན་ པ་ དང་། རློམས་ སེམས་ དང་།
དགའ་མི་དགའ་བྱེད་དུ་མི་རུང་། འདི་ལྟ་བུ་རྟེན་འབྲེལ་སྣང་བ་མ་འགགས་པའི་
འཆར་སྒོ་ཙམ་ཡིན་གྱི། དོན་གང་དུའང་མ་གྲུབ་པ་སྒྱུ་མ་ལྟ་བུའོ། །ཞེས་རེ་དོགས་
སྤངས་ཏེ་བཞག་པས། སླད་ཀྱི་བར་ཆད་མི་འབྱུང་ཞིང་ལམ་དུ་འགྲོ་བ་ཡིན་ནོ། །
དངོས་ཀྱི་རྟགས་རྣམས་བྱུང་ན་དེས་ཁྱབ། སད་དུས་ཀྱི་ཉམས་ལ་གསལ་སྣང་དུ་
ཤར་བ་ཡིན་ན། ལན་ཅིག་ཤར་བ་ཁོ་ནས་རྟགས་སུ་བྱེད། རྨི་ལམ་ཙམ་ལ་ངེས་
པ་མེད་པས། ཤིན་ཏུ་གསལ་བ་དང་། ལན་མང་དུ་བྱུང་བ་དང་། སད་ནས་ཀྱང་
བློའི་མདངས་འགྱུར་ཚབས་ཆེ་བར་བྱུང་ན་རྟགས་སུ་བྱེད་པ་ལགས་སོ། །རྟགས་
ཀྱི་རྣམ་བཞག་རྒྱས་པར་ཡིག་རྙིང་ན་གསལ། འདི་ལ་དམིགས་ཐུན་བཅད་པའི་
དམིགས་པ་མེད་ཀྱང་། རྟགས་ཤར་བ་ལམ་དུ་སྲོལ་ཚུལ་དེ་ཀ་དམིགས་པ་ཡིན་
པས། དམིགས་སྐོར་ལྔ་པའོ། ། །
གཉིས་པ་དངོས་གཞི་ལ། གཏུམ་མོ། སྒྱུ་ལུས། རྨི་ལམ། འོད་གསལ།
འཕོ་བ། བར་དོ་སྟེ་དྲུག་ཡིན་ལ། དེ་དག་ཀྱང་རང་རང་གི་བྱེད་ལས་ཆེ་བ་དང་
བཅས་པ་བརྗོད་ན། ཐབས་ལམ་བདེ་དྲོད་རང་འབར། སྒྱུ་ལུས་ཆགས་སྡང་རང་
གྲོལ། རྨི་ལམ་ཉིང་འཁྲུལ་རང་དག་འོད་གསལ་གཏི་མུག་རང་སངས། འཕོ་བ་མ་
བསྒོམས་སངས་རྒྱས། བར་དོ་རྒྱལ་བ་ལོངས་སྐུའོ། །དེ་ལ་དང་པོ་ཐབས་ལམ་
བདེ་དྲོད་རང་འབར་ལ། གཏུམ་མོ་ཉིད་ཀྱི་སྔོན་འགྲོ་དང་། དངོས་གཞི་དང་།
རྗེས་གསུམ་མོ། །དང་པོ་ནི། སྤྱིར་ཁྲིད་ཀྱི་དངོས་གཞི་ཡིན་ཀྱང་། གཏུམ་མོ་རང་
- 44.



，
ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གི་དངོས་གཞི་ལ་ལྟོས་པའི་སྔོན་འགྲོར་འགྱུར་བས། སྔོན་འགྲོ་ལུས་གནད་མེའི་
སྟོང་ར་ཞེས་བྱ། དྲོད་ཤིན་ཏུ་མྱུར་བས་གཏུམ་མོ་མེ་རྒོད་ཀྱི་དམིགས་པ་ཞེས་ཀྱང་
བྱ་སྟེ། དེ་ལ་ཡང་སྐྱབས་སེམས་སྔོན་དུ་བཏང་ནས། ཐོག་མའི་སྔོན་འགྲོ་བླ་མའི་
རྣལ་འབྱོར་ཅིག་དགོས་པས། རང་ལྷ་སྐུར་སྒོམ་པའམ། རེ་ཞིག་ཐ་མལ་པའི་ང་
རྒྱལ་གྱིས་ཀྱང་རུང་སྟེ། སྤྱི་བོར་གདན་བཞི་རྫོགས་སུ་བསྒོམས་པ་ལ། གཏུམ་
མོའི་ སྐབས་ འདིར་ སྣ་ ཚོགས་ པདྨ་ མི་ བྱེད། པདྨ་ དཀར་ པོར་ བསྒོམ། དེར་
བཞུགས་པའི་བླ་མ་ཡང་སྐུ་དངོས་སུ་སྒོམ་ན་ཡང་སྐུ་མདོག་དཀར་བ། འོད་ཟེར་
དཀར་པོ་འཕྲོ་བར་བསྒོམ། རྡོ་རྗེ་འཆང་དུ་བསྒོམ་ན་ཡང་། སྐུ་མདོག་སྟོན་ཟླ་
ལྟར་དཀར་བར་བསྒོམ་མོད། ཆོས་དྲུག་གི་སྐབས་ཐམས་ཅད་དུ། བླ་མ་སྐུ་དངོས་
སུ་བསྒོམ་པ་ཉིད་གཙོ་ཆེ་བ་ཡིན་གསུང་ནས་ཕྱག་ལེན་འདེབས་པར་མཛད།
ལར་སྐུ་དངོས་ཀྱི་རྣམ་པ་ལ་མོས་སམ། རྡོ་རྗེ་འཆང་གི་རྣམ་པ་ལ་མོས། གང་ལ་
མོས་པ་དེ་ཉིད་སྐུ་བདེ་བའི་ཉམས་རྒྱས་ཤིང་། ཞལ་འཛུམ་བག་དང་ལྡན་པ།
རང་ལ་བྱིན་གྱིས་རློབ་རློབ་འདྲ་བ་ཞིག་བསྒོམ། དུས་གསུམ་སངས་རྒྱས་ཐམས་
ཅད་འདུས་པའི་ངོ་བོ་བླ་མ་རིན་པོ་ཆེ། སེམས་ཅན་ཐམས་ཅད་ཀྱི་དོན་དུ། བདག་
གི་ལུས་ལ་བདེ་དྲོད་ཀྱི་ཏིང་ངེ་འཛིན་ཁྱད་པར་ཅན་སྐྱེ་བར་མཛད་དུ་གསོལ།
སེམས་ལ་བདེ་སྟོང་གི་ཏིང་ངེ་འཛིན་ཁྱད་པར་ཅན་སྐྱེ་བར་མཛད་དུ་གསོལ། ཅེས་
གསོལ་བ་དྲག་ཏུ་བཏབ། མཐར་བླ་མ་བདུད་རྩིའི་ངོ་བོར་ཞུ། རང་གི་སྤྱི་བོ་ནས་
ཞུགས་ཏེ་ཐིམ། རང་གི་ཐ་མལ་རྣམ་སྨིན་གྱི་ལུས་ངག་ཡིད་གསུམ་ནམ་མཁའ་ལ་
འཇའ་ཡལ་བ་ལྟར་སང་སྟེ་དག །ཡེ་ཤེས་ལྷའི་སྐུ་གསུང་ཐུགས་སུ་གྱུར་པ་ནི།
རང་ཉིད་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ། ཕྱག་གཡས་རྡོ་
-45-



ནི་གུའི་ཆོས་སྐོར་གྲུབ་པའི་དགོངས་རྒྱན།
རྗེ་ཐུར་དུ་ཅུང་ཟད་སྡིགས་པ། གཡོན་ཐོད་ཁྲག་ཐུགས་ཀར་བསྣམས་པ། གཅེར་
བུ་རུས་པའི་རྒྱན་ལྔ་དང་། མི་མགོ་སྐམ་པོ་ལྔའི་དབུ་རྒྱན། །རློན་པོ་ལྔ་བཅུའི་དོ་
ཤལ་ཅན་པད་ཉི་མི་རོ་མགོ་བོ་གཡས་སུ་བསྟན་པའི་སྟེང་ན། ཞབས་གཡས་
བརྐྱང་གི་སྟབས་ཀྱིས་བཞུགས་པ། མེ་དཔུང་འབར་བའི་དབུས་ན་གནས་པ།
སྤྱན་གསུམ་དབུ་སྐྲ་གྲོལ་བ་སོགས་ཆ་བྱད་སྤྱི་དང་མཐུན། གང་ལྟར་ཡང་རང་རྡོ་
རྗེ་ཕག་མོ་སྐུ་མདོག་ཕྱག་མཚན་རྣམ་པ་གང་གསལ་གསལ་ཞིག་ཅི་ནུས་སུ་
གསལ་བཏབ་སྟེ་ཅུང་ཟད་སེམས་བཟུང་། དེ་ཕྱིའི་དམིགས་པ་ཡིན། དེ་ནས་རང་
ལྷ་སྐུར་གསལ་བའི་ལུས་ནང་ལ་སེམས་གཏད་པས། ལུས་ཀྱི་ནང་ཤ་ཁྲག་རུས་
གསུམ་སོགས་གང་ཡང་མེད་པའི་སྟོང་སང་ངེ་བ། ཕྱི་པགས་པའི་རྣམ་པ་ཡང་
ཤིན་ཏུ་སྲབ་པ། ནང་ཁོང་སྟོང་དེ་ཡང་འོད་དམར་པོ་དྲོད་ཀྱི་རང་བཞིན་གྱིས་ཁྱབ་
པ། དཔེ་དར་དམར་གྱི་གུར་རམ། ཁྲུ་མ་ཕུས་བཏབ་པ་ལྟ་བུ་ཟེར་བ་དེ་ཡིན།
སྐྲའི་རྩ་བ་དང་བ་སྤུའི་རྩ་བ་ཚུན་ཆད་ཀྱང་སྦུབས་སྟོང་དུ་སྦུ་གུ་སག་གེ་བསྒོམ་
དགོས་གསུང་། གང་ལྟར་ནའང་རང་ལུས་རྡོ་རྗེ་ཕག་མོའི་སྐུར་གསལ་བ་དེའི་
ལུས་ནང་སྟོང་སང་ངེ་བ་སྤྱི་བོ་ནས་ཞབས་མཐིལ་གྱི་བར་དང༌། ཞབས་མཐིལ་
ནས་སྤྱི་བོའི་བར་དང་། ཕྱག་ཞབས་ཀྱི་སོར་མོའི་རྩེ་མོའི་བར་ཀུན་ཏུ་རིམ་པས་
གསལ་བཏབ་ཅིང་ནང་སྟོང་སང་ངེ་བ་ལ་སེམས་གཏད། ནང་གི་དམིགས་པའོ།
ཉམས་ ཁྲིད་ རང་ བྱེད་ ན། ཕྱི་ནང་ གཉིས་ པོ་ འདི་ ལའང་ སོ་ སོར་ ཞག་ ཤས་
རེ་བསྐྱངས་ན་ཤིན་ཏུ་ལེགས། དེ་ནས་མེ་རྒོད་ཀྱི་དམིགས་པ་དངོས་ནི། སྐབས་
དེ་ནས་ལུས་གནད་མེ་ཐབ་དྲུག་ཆིངས་བྱ་སྟེ། རྐང་པ་གཉིས་རེ་མིག་ལྟར་བསྣོལ་
ལ་ཙོག་པུ་བྱ། རྐང་ངར་གཡས་པ་ནང་དང་གཡོན་པ་ཕྱི་ལ་ཡོང་པ་བྱེད། ལག་པ་
- 46 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གཡས་གཡོན་བར་ལྷ་གཡས་གཡོན་ལ་བསྣོལ་མར་འཇུས། གྲུ་མོ་གཉིས་པུས་
མོའི་སྟེང་དུ་ཡོང་པར་བྱས་ལ་སྒལ་ཚིགས་བསྲང་། ལྟ་སྟངས་སོགས་ལུས་གནད་
ལྷག་མ་སྤྱི་དང་འདྲ། དེ་ནས་ཐུན་གྱི་དང་པོ་ལ་རླུང་རོ་དལ་ལ་རིང་བ་ལན་གསུམ་
བུས། རླུང་སྦྱོར་དངོས་ནི། དེ་རྗེས་སྟེང་རླུང་རན་པར་རྡུབས་ཏེ་ལྟེ་འོག་ཏུ་མནན།
འོག་རླུང་རང་གནས་སུ་བཅིང་། ཡར་འཐེན་པ་མི་དགོས། དམིགས་པ་ནི་རང་གི་
ལྟེ་བའི་ཐད་དང་། དེའི་ཐད་ཀྱི་རྒྱབ་དང་། མཁལ་ཁུང་གཡས་གཡོན་གཉིས་ཏེ་
གནས་བཞིར་མེའི་གོང་བུ་དབྱིབས་ཟླུམ་པོ། ཁ་དོག་དམར་བ། རེག་བྱ་ཚ་བ།
མེ་ལྕེ་ལྷབ་ལྷབ་འབར་བ་རང་མ་ཡིན་པ་ལ། འབར་ཚད་ཚད་པ་སོལ་མེ་ངར་མ་
བུས་པའམ། ལྕགས་བསྲེགས་ཀྱི་གོང་བུ་དམར་ལྷང་བ་ལྟ་བུ་བཞི་སྒྲོམས་སུ་
གསལ་བཏབ། རླུང་འཇམ་རླུང་བཟུང་བའི་ངོས་ནས་ལྟོ་བ་གཡས་སུ་བསྐོར་བ་
གཅིག་དང་། གཡོན་དུ་བསྐོར་བ་གཅིག་བྱས་པས། མེ་གོང་བཞི་པོ་དེ་དྲག་ཏུ་
འཐབ་ནས་མེ་ལྕགས་གཙུབས་པ་ལྟ་བུའི་མེ་སྟག་དམར་སྐྱས་ལུས་ཀྱི་ནང་ཐམས་
ཅད་འོད་དམར་ཆེམ་ཆེམ་ཁྱབ་པས། ལུས་ཚ་འུ་རུ་རུ་བྱུང་བར་བསམ། དེ་ལྟར་མི་
བདེ་བ་མེད་མེད་དུ་རླུང་བཟུང་ནས་ཅུང་ཟད་མི་བདེ་བ་སྙམ་བྱེད་ན། དང་པོར་
ཤུགས་ཆུང་བ། བར་དུ་ཤུགས་ཆེ་བ་མཐར་སང་སྟེ་རླུང་བུས། རླུང་ཐེངས་གཅིག་
གོ །ཡང་སྔ་མ་ལྟར་བཟུང་ཞིང་དམིགས་པ་ཡང་སྔ་མ་ལྟར་བསྒོམ། ཐུན་མཇུག་
ཏུ་དགེ་བ་བསྔོའོ། །དེ་ལྟར་ཞག་ཤས་རླུང་ཐེབས་རེ་ལ་དམིགས་པ་དང་གཡས་
གཡོན་དུ་སྐོར་བ་ཚར་རེ་རེ་ཁོ་ནས་སྦྱངས། དེ་ནས་རིམ་པས་ཞག་ཤས་ནས་
གཡས་སྐོར་གཡོན་སྐོར་རེ་རེ་བསྣན། གྲངས་ཀྱི་ཐ་མ་གྲངས་ལ་ངེས་བཟུང་རང་
མེད་ཀྱང་། གཡས་སྐོར་བཅུ་གཉིས་དང་གཡོན་སྐོར་བཅུ་གཉིས་ཙམ་དུ་ལོངས་
-47-



ནི་གུའི་ཆོས་སྐོར་གྲུབ་པའི་དགོངས་རྒྱན།
སོང་ཙ་ན་མེའི་ནུས་པ་རྙེད་པར་འགྱུར་རོ་གསུང་། ཐུན་མཚམས་སུ་ཡན་ལག་ལྔ་
སྦྱོངས་རེ་སྔོན་དུ་འགྲོ་བས། གཙུབས་ཤིང་དང་གཙུབས་སྟན་མའི་འཁྲུལ་འཁོར་
ཅི་ནུས་སུ་སྦྱང་ངོ༌། །དམིགས་སྐོར་དྲུག་པའོ། །
གཉིས་པ་གཏུམ་མོའི་དངོས་གཞི་ལ། གཏུམ་མོ་ཟས་སུ་ཟ་བ། གོས་སུ་་
གྱོན་པ། སྟན་དུ་འདིང་བ། རྟར་བཞོན་པ་སྟེ་བཞི་ལས། དང་པོ་ནི། གཏུམ་མོ་
ཟས་སུ་ཟ་བ་སྟེ། ཆོས་འདིའི་ལུགས་ཀྱི་གཏུམ་མོའི་དམིགས་པའི་གཙོ་བོ་ཡིན་ཏེ།
འདི་ལ་ཡང་ཤེས་རབ་དང་། མོས་པའི་ཁྱད་པར་གྱིས་དམིགས་པ་རྒྱས་འབྲིང་
བསྡུས་གསུམ་ཡོད་དོ། །དེ་ལ་དང་པོར་རྒྱས་པ་ནི། སྔར་བཞིན་སྐྱབས་འགྲོ་
སེམས་བསྐྱེད་བླ་མའི་རྣལ་འབྱོར་རྣམས་སྔོན་དུ་བཏང་། རང་ལྷར་གསལ་བ་དང་
ལུས་ནང་སྟོང་ར་བཅའ་བ་ཡང་སྔར་བཞིན་བྱས་ཏེ། དེ་རྗེས་ལུས་གནད་རྐང་པ་
སེམས་དཔའི་སྐྱིལ་ཀྲུང་ལྷོད་ཀྱིས་བྱས་ཏེ་རྒྱ་ཆེ་བར་བཅས་ལག་མཐིལ་པུས་མོའི་
སྟེང་དུ་བཀབ་སྟེ་ལག་ངར་བསྲང་། ལྷག་མ་ལུས་གནད་སྤྱི་དང་འདྲ། ཐུན་གྱི་
མགོ་འདིར་རླུང་རོ་དགུ་སྤྲུགས་སུ་འབུད་དེ། དང་པོར་དལ་ལ་རིང་བ་གསུམ།
བར་དུ་དྲག་ལ་་འཐུང་བ་གསུམ། ཐ་མར་རོ་སྟོད་གཅུད་ཅིང་འབུད་པ་གསུམ།
དེ་རྣམས་ལག་ལེན་བལྟས་པས་གསལ། དེ་ནས་རང་གི་ལུས་ལ་རྩ་གསུམ་འཁོར་
ལོ་བཞི་ཡི་གེ་གཉིས་དང་བཅས་པ་གསལ་འདེབས། དེ་ཡང་ལུས་ཀྱི་གཡས་
གཡོན་གང་ལ་ཡང་མ་ཡོ་བའི་དབུས་དྲང་ཐད། མདུན་རྒྱབ་ཀྱི་དབང་དུ་བྱས་ན་
རྒྱབ་ཕྱོགས་ལ་ཅུང་ཟད་ཉེ་བར། རྩ་དབུ་མ་ཨ་ཝ་དྷུ་དྷི་ཆོས་བཞི་ལྡན་དུ་གསལ་
འདེབས། དེ་ཡང་ཆུ་ཤིང་གི་སྡོང་པོ་ལྟར་དྲང་བ་སྟེ། ཡ་ཡོ་ཁྱར་ཁྱོར་ཁྱག་ཁྱོག་
མེད་པ། ཏིལ་གྱི་མར་མེ་ལྟར་གསལ་བ་སྟེ་རང་འོད་འཕྲོ་བ། རྒྱ་སྐྱེགས་ཀྱི་ཁུ་བ་
• 48 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ལྟར་དམར་བ་སྟེ་རྒྱ་ཚོས་ཀྱིས་བཅོས་པའི་མདོག་ལྟ་བུ། པདྨའི་སྣལ་མ་ལྟར་ཕྲ་བ་
སྟེ་ཤིན་ཏུ་སྲབ་པའོ། །ཡོངས་ཀྱི་ཕྱི་དབྱིབས་སྦོམ་ཕྲ་ནི། མདའ་སྨྱུག་འབྲིང་པོ་
ཙམ་སྟེ། དབུ་མ་དེའི་ཡས་སྣ་སྤྱི་བོ་ཚངས་བུག་ལ་ཟུག་ཅེས་གསུང་སྟེ། དེ་ཡང་
དངོས་སུ་རུས་པའི་ཚངས་བུག་རང་ཏ་མི་སྒོམ་སྟེ། འོན་ཀྱང་ཚངས་བུག་གི་ཐད་
སྤྱི་གཙུག་གི་ཡས་མཐའ་ནས་མར་སོར་གཉིས་ཙམ་གཞལ་བའི་སར་སླེབ་པ་ཡིན།
མས་སྣ་ལྟེ་འོག་སོར་བཞིའི་ཐད་དུ་ཟུག་པར་བསྒོམ། དབུ་མ་དེ་ཁོང་སྟོང་ཡས་སྣ་
མས་སྣ་གཉིས་ཀ་བཅད་ཁར་ཡོད་ཅིང་། དེའི་གཡས་སུ་རོ་མ་དམར་པོ་དང་།
གཡོན་དུ་རྐྱང་མ་དཀར་པོ་སྟེ་གཉིས་པོ་དབུ་མ་བཞི་གཤགས་སུ་བཏང་བ་ཙམ་གྱི་
ཚད་དམ། ཡང་ན་གྲོ་སོག་ཙམ་ཡང་གསུང་སྟེ་གང་ལྟར་བསྒོམས་ཀྱང་འདྲ། །དེ་
གཉིས་སྤྱི་བོ་ནས་ལྟེ་འོག་སོར་བཞིའི་བར་དབུ་མ་དང་ལྷན་ཅིག་ཏུ་གསུམ་
གཤིབས་ལྟར་ཡོད་པ། ཡས་མས་ཀྱི་སྣེ་ནི་རོ་རྐྱང་གཉིས་རིང་བ་ལས། འོག་ཏུ་རོ་
རྐྱང་གཉིས་དབུ་མ་ལས་སོར་བཞི་ཙམ་གྱི་རིང་བའི་རོ་རྐྱང་གི་སྣེ་དེ་གཉིས་ཡར་
སློག་སྟེ། དབུ་མའི་མས་སྣའི་ནང་དུ་ཆུག་ཙམ་བྱས་ལ། ཡས་སྣ་གཉིས་པོ་དབུ་
མའི་ཡས་སྣའི་རྒྱབ་ཕྱོགས་མཐེབ་སོར་གཅིག་ཙམ་གྱི་ཐད་དུ་སོང་། དེ་མཚམས་
ནས་གཉིས་གཤིབས་སུ་བྱས་པ་དབུ་མའི་ཡས་སྣའི་སྟེང་ནས་བཀབ་ཅིང་། དེ་
ནས་མདུན་དུ་འཁྱོགས་ཏེ། རོ་མའི་སྣེ་སྣ་བུག་གཡས་དང་། རྐྱང་མའི་སྣེ་སྣ་བུག་
གཡོན་དུ་ཟུག་པའོ། །དེ་ལྟར་རོ་རྐྱང་དབུ་མ་གསུམ་པོ་གསུམ་གཤིབས་སུ་ཡོད་
པ་ལས། ལྟེ་བའི་ཐད་དང་། སྙིང་གའི་ཐད་དང་། མགྲིན་པའི་སྦོམ་སའི་ཐད་དང་།
སྤྱི་བོའི་དབུ་མའི་ཡས་སྣ་ནས་མར་རྩེ་སོར་གཉིས་ཙམ་གཞལ་བའི་ཐད་དེ་བཞི་པོ་
དེ་རྣམས་རྩ་འཁོར་གྱི་ལྟེ་བ་ཟླུམ་པོ་ཨ་ལོང་ཁོང་སེང་ཅན་ལྟ་བུ། རོ་རྐྱང་དབུ་མ་
-49 -



ནི་གུའི་ཆོས་སྐོར་གྲུབ་པའི་དགོངས་རྒྱན།
གསུམ་དབུས་ཀྱི་སྲོག་ཤིང་འདྲ་བ་ལ། ངེས་མེད་དཀྲིས་བྱས་པ་ལྟ་བུ་སྟེ། དེ་ལྟ་
བུའི་ལྟེ་བ་ལས་རྩ་འདབ་རྣམས་རྩ་སྦུབས་ཅན་གྱི་རྣམ་པ་གདུགས་ཀྱི་རྩིབས་མ་
བཞིན་དུ་སྐྱེས་པར་གྱུར་པ་ལས། ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རེ་
བཞི་གདུགས་རྩིབས་མ་ཅན་གན་རྐྱལ་དུ་བཞག་པ་ལྟ་བུ། སྙིང་ག་ཆོས་ཀྱི་འཁོར་
ལོ་རྩ་འདབ་བརྒྱད་གདུགས་རྩིབས་མ་ཅན་ཉིད་ལྟ་བུ། མགྲིན་པ་ལོངས་སྤྱོད་ཀྱི་
འཁོར་ལོ་རྩ་འདབ་བཅུ་དྲུག་གདུགས་འདེགས་ལྟ་བུ། སྤྱི་བོ་བདེ་བ་ཆེན་པོའི་
འཁོར་ལོ་རྩ་འདབ་སུམ་ཅུ་སོ་གཉིས། གདུགས་ཀྱི་རྩིབས་མ་ལྟ་བུ། འཁོར་ལོ་
བཞི་ཀར་ཕྱི་རིམ་ནང་རིམ་གྱི་དབྱེ་བ་མེད། གྲངས་དེ་རྣམས་མུ་དེད་ཡིན། ཐམས་
ཅད་ཀྱང་ཁ་དོག་དམར་པོ། ལྕགས་བསྲེགས་ལྟར་འོད་དམར་ལྷམ་མེ་བ་བསྒོམ།
རྩ་དབུ་མའི་ནང་ཡས་སྣའི་ཕྱོགས་སུ་ཧཱུཾ་ཡིག་དཀར་པོ་མགོ་བོ་ཐུར་དུ་ལྟ་བ། ཐིག་
ལེའི་རང་བཞིན་ཉམས་བདེ་ཞིང་བསིལ་བ་ཞུ་ལ་ཁད་ཁད་པ་བསྒོམ། །དབུ་མའི་
མས་སྣེའི་ནང་རྩ་གསུམ་འདུས་མདོར། །རཾ་ཡིག་དམར་པོ་མགོ་བོ་གྱེན་དུ་ལྟ་བ། །
མེའི་རང་བཞིན་ཤིན་ཏུ་ཚ་བ། དབུ་མའི་མས་སྣ་ནས་སོར་བཞི་གཞལ་བ་ཙམ་གྱི་
ཐད་བཤང་སྒོའི་ཕྱོགས་སུ་རླུང་གི་དཀྱིལ་འཁོར་ཟླ་གམ་སྔོན་པོ་གཡོ་བའི་རང་
བཞིན་གདན་ཐབས་སུ་ཡོད་པ། བཅད་ཁ་མདུན་ལ་བསྟན་པ་རྣམས་སྒོམ་མོ། །
དམིགས་པའི་གཞི་དེ་ལྟར་གསལ་ཐེབས་ནས། ཡང་རླུང་རོ་ཞིག་དལ་
བུས་བསལ། དེ་ནས་སྟེང་རླུང་ཤར་ཏེ་རྔུབས་པ་ལྟེ་འོག་ཏུ་བསྒྱུར་སྟབས་སུ་
མནན། དེ་དང་མཉམ་དུ་འོག་རླུང་བསྐུམ་སྟེ། ལྟེ་བར་ཁ་སྦྱོར་དུ་བཟུང་། ཅུང་
ཟད་མི་བདེ་བ་སྙམ་བྱེད་ན་གཞིལ་བར་བྱ་སྟེ། དེ་ཡང་སྔར་རླུང་བཟུང་བ་དེ་ཉིད་
ཅུང་ཟད་ཀྱང་ཕྱིར་མ་བཏང་པར་སླར་ཡང་རྡུབས་ཆུང་གང་ནུས་བྱ་སྟེ། ལྟེ་བའི་
- 50 -



པས
ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གནས་སུ་གཡས་གཡོན་དབུས་གསུམ་དུ་འཐེན་གནོན་བྱས་ནས་ཀྱང་གང་ཐུབ་
བཟུང་། ཡང་མི་བདེ་བ་སྙམ་བྱེད་ན། དང་པོར་ཤུགས་ཆུང་བ། བར་དུ་ཤུགས་ཆེ་
བ། མཐར་སང་གིས་བཏང་བ་རྣམས་ལ་བསླབ། དེ་མ་ཐག་ཏུ་ཡང་རྔུབས་ཏེ་སྔར་
བཞིན་བསྒོམ། མ་ གོམས་ གོང་དུ་ ངལ་ ན་ རླུང་ ཐེངས་ བཞིའི་ མཚམས་ སམ།
བརྒྱད་དང་། བཅུ་གཉིས་སམ། བཅུ་དྲུག་གམ། ཉི་ཤུའམ། ཉེར་བཞིའམ། ཉེར་
བརྒྱད་དམ། སོ་གཉིས་ཀྱི་མཚམས་སུ་ངལ་གསོ་ཡི། གང་འདོད་དུ་བཞག་ཏུ་མི་
རུང་ངོ་། ། །
དམིགས་པ་ནི། རླུང་རྣམས་སྣ་སྒོ་ནས་ཞུགས། རོ་རྐྱང་གི་ལམ་བརྒྱུད་དེ།
ལྟེ་འོག་རྩ་གསུམ་འདུས་མདོར་སླེབ། འོག་རླུང་བསྐུམས་པས་བཤང་སྒོའི་རླུང་གི་
དཀྱིལ་འཁོར་ལས་རླུང་པོ་ཁ་དོག་སྔོན་པོ་ཤིན་ཏུ་ཕྲ་བ་ཞིག་མདུང་ཚུགས་སུ་
ལངས་ཏེ་དབུ་མའི་མས་སྣར་ཆུད། དེ་ལྟར་རོ་རྐྱང་དང་ཐུར་སེལ་གྱི་རླུང་གསུམ་
པོ། གཅིག་ཏུ་འདུས་པས་རཾ་ཡིག་ལ་བུས་པས། རཾ་ཡིག་ལས་གཏུམ་མོ་ཡེ་ཤེས་
ཀྱི་མེ་ལྷག་སྟེ་འབར། མར་མེ་འབར་བ་ལྟ་བུ་དེའི་རྩེ་མོ་ཤིན་ཏུ་ཕྲ་ཞིང་རྣོ་བ་སྤུ་
ཤད་དམར་པོ་ལྟ་བུ། ཕྲ་བ། གསལ་བ། འཚེར་བ་ཞིག་ཇེ་རིང་ཇེ་རིང་ལ་འབར།
རླུང་ཐེངས་འགའ་རེ་སོང་བ་ན། སྤྱི་བོའི་ཧཾ་ལ་རེག་རེག་འདུག་པར་བསམ། དེ་
ནས་རིམ་པས་ཧཾ་ཞུ་བ་ལས་བྱང་ཆུབ་ཀྱི་སེམས་ཀྱི་རྒྱུན་དར་དཀར་པོའི་སྣལ་མ་
བརྐྱང་བ་ཙམ་བབས། ཇེ་རིང་ཇེ་རིང་ལ་ལྟེ་བའི་རཾ་ལ་ཐིམ་པར་བསམ། སྤྱིར་
གཏུམ་མོ་ལ། མེ་ཁོ་ན་ལ་དམིགས་པ་ཐིག་ལེ་ལ་དམིགས་པ། འབར་འཛག་ལ་
དམིགས་པ་གསུམ་ཡོད་པ་ལས་འདི་ཕྱི་མ་ཡིན། དེ་ལའང་འབྲོས་འདེད་དང་།
སྐྲ་ཤད་འཛིངས་པ་ལྟ་བུ་དང་། ཕྱེད་མར་ཁྱབ་པ་ལ་སོགས་པའི་ལུགས་སྣ་ཚོགས་
-51-



ས་
ནི་གུའི་ཆོས་སྐོར་གྲུབ་པའི་དགོངས་རྒྱན།
ཡོད་ཀྱང་། འདི་བར་པ་ཡིན། དེ་ཡང་དབུ་མའི་དབུས་སུ་འབར་འཛག་གཉིས་ཀ་
རྒྱུན་མི་འཆད་པ་ལ་ཟེར་ཏེ། དེ་ལས་ཀྱང་དབུ་མའི་དབུས་ཀྱི་ནང་གཞིར་བཞག་
པ་ལས། མདུན་གྱི་ཕྱོགས་སུ་མེ་འབར་བ་དང་། རྒྱབ་ཀྱི་ཕྱོགས་སུ་བྱང་ཆུབ་ཀྱི་
སེམས་འབབ་པ་བསྒོམ་དགོས་གསུང་། གཏུམ་མོ་འབར་བའི་མེ་འོད་གང་དུ་
སླེབས་པ་དེས་ལུས་ནང་དུ་ཚ་འུར་གྱིས་བྱུང་བ་དང་། བྱང་ཆུབ་ཀྱི་སེམས་འབབ་
པའི་འོད་སྐྱ་ཡཾ་བྱུང་བ་ན། ལུས་ཐམས་ཅད་བདེ་ཆམ་གྱིས་བྱུང་བར་མོས་པ་
གཉིས་རེ་མོས་སུ་ཡིད་ལ་བྱའོ། །
ཐུན་མཚམས་སུ་དགེ་བ་བྱང་ཆུབ་ཏུ་བསྔོ། དེ་ལྟར་ན་དམིགས་པ་རྒྱས་པ་
སྟེ། དམིགས་སྐོར་བདུན་པའོ། །དབང་རྟུལ་ལ་འདི་སྤྱོད་སྒོམ་དུ་བྱེད་ན། རྩ་
གསུམ་དང་འཁོར་ལོ་བཞི་དང་ཡིག་འབྲུ་དང་རླུང་སྦྱོར་དང་འབར་འཛག་རྣམས་
ལ་ཐུན་རེ་རེ་བྱས་ནའང་འོང་བ་ལགས། གཏུམ་མོ་ཟས་སུ་ཟ་བའི་དམིགས་པ་
འབྲིང་པོ་ནི། རྩ་འཁོར་ལོ་བཞི་ལྟེ་བ་སྐེད་དཀྲིས་འདྲ་བ་དང་བཅས་པའི་སྐོར་དེ་
རྣམས་བོར་ནས། ལྷག་མ་སྔར་ལྟར་བསྒོམ་པ་ཁོ་ནའོ། །དམིགས་པ་བསྡུས་པ་ནི།
དེའི་སྟེང་དུ་རོ་རྐྱང་གཉིས་ཀྱང་སྤངས་པ་སྟེ། འདི་ལ་མི་འདྲ་བའི་ཁྱད་རླུང་སྣ་སྒོ་
ནས་རྡུབས་པ་གཉིས་དབུ་མའི་གཡས་གཡོན་ནས་མར་མདུང་ཚུགས་སུ་སོང་།
ལྟེ་འོག་ནས་སོར་དྲུག་གམ་བརྒྱད་ཙམ་དུ་མར་སླེབ་པ་དེ། འོག་རླུང་ཡར་བསྐུམ་
པའི་རླུང་དང་ཕྲད་པ་ན། དེ་ལ་བརྡབས་པ་ལྟར་ཡར་ཐབས་སུ་ཡར་ལོག་སྟེ་
ཐམས་ཅད་དབུ་མའི་མས་སྣར་ཞུགས། རཾ་ལ་བསྐུལ་བར་བསམ་དགོས། གཞན་
འདྲ། དེ་ལྟར་ན་དམིགས་པ་འབྲིང་བསྡུས་གཉིས་པོ། དམིགས་པ་རྒྱས་པའི་ནང་
དུ་ཆུད་པ་ཡིན་པས་ལོགས་སུ་མི་འདྲེན། དམིགས་སྐོར་བདུན་པ་ཉིད་དུ་འདུས།
ས
-52-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
དེའི་རྒྱུ་མཚན་རྒྱས་འབྲིང་བསྡུས་གསུམ་ཀར་བླ་མ་ལས་ཐོབ་པར་བྱས་ནས།
རང་གི་མོས་པ་དང་མཐུན་པར་གང་རུང་ཞིག་ཁོ་ན་བསྒོམ་རྒྱུ་ཡིན་པའི་ཕྱིར་རོ། །
དམིགས་སྐོར་གཅིག་ཡིན་ཀྱང་འཆད་པའི་ཚེ་ཆོས་ཐུན་སོ་སོར་བྱེད་པ་ནི་མི་
འགལ་ལོ། །
འདིར་མཁས་བཙུན་རྒྱལ་མཚན་འབུམ་གྱིས་མཛད་པ་སོགས་ཁྲིད་ཡིག་
རྙིང་པ་རྣམས་ན། སྔོན་འགྲོ་མེའི་སྟོང་ར་ལ་རྐང་པ་སྐྱིལ་ཀྲུང་དང་། དངོས་གཞི་
གཏུམ་མོ་ཟས་ཟ་ལ་མེ་ཐབ་དྲུག་ཆིངས་བྱེད་པར་བཤད་ནའང། བླ་མའི་ཞལ་ལ་
ལྟོས་པའི་ཕྱིར་མན་ངག་དཀྲུགས་ཏེ་བཤད་པ་ཡིན། ལག་ལེན་གོང་དུ་བཤད་པ་
ཁོ་ན་བྱེད་དགོས་སོ། །གཏུམ་མོ་ཟས་སུ་ཟ་བ་འདི་གཏུམ་མོའི་དངོས་གཞི་ཡིན།
གཞུང་ལས། རང་ལུས་ཐབས་ལྡན་རྩ་གསུམ་འཁོར་ལོ་བཞི། ཨ་ཧཾ་འབར་འཛག་
སྐད་ཅིག་དགའ་བཞིས་བརྒྱན། །ཞེས་གསུངས་པའི་བསྟན་དོན་དངོས་ཡིན་ནོ། །
རཾ་ཡིག་བསྒོམས་པ་ལ་ལྟེ་བའི་ཨ་ཐུང་སྒོམ་པའི་དོན་ཚང་བ་དང་། །དམིགས་པ་
འབྲིང་བསྡུས་གཉིས་ལ་འཁོར་ལོ་བཞི་དངོས་སུ་མ་བསྒོམས་ཀྱང་། རྩ་དབུ་མ་
ཡོངས་རྫོགས་བསྒོམས་པའི་ཕྱིར། །དབུ་མ་ཉིད་འཁོར་ལོ་བཞི་ཁར་གྱི་ལྟེ་བ་ཡིན་
པས། དོན་འཁོར་ལོ་བཞི་ཅར་ཚང་བ་ཡིན་ནོ། །
གཉིས་པ་གཏུམ་མོ་གོས་སུ་གོན་པ་ནི། དམིགས་པའི་རྩ་བ་གཏུམ་མོ་
ཟས་སུ་ཟ་བ་ཅུང་ཟད་གོམས་པ་ཞིག་གིས་བྱ་སྟེ། འདི་ལ་ཕྱིའི་དམིགས་པ་གྲང་
བ་ཡིད་ལ་མི་བྱེད། གནས་ཁང་རྡོ་རྗེའི་རང་བཞིན་ནམ། ལྕགས་བསྲེགས་ཀྱི་ས་
གཞི་དང་། རྭ་གུར་ལ་མེ་འུར་འུར་འབར་བར་བསྒོམ། རང་ལྷ་སྐུ་དང་། རྒྱན་ཕྱག་
རྒྱ་ལྔ། ན་བཟའ་སྟག་ལྤགས་མི་ལྤགས། ཐམས་ཅད་ཀྱང་མེ་ལྕེ་ཡལ་ལ་ལ་
-53-



ནི་གུའི་ཆོས་སྐོར་གྲུབ་པའི་དགོངས་རྒྱན།
འབར་བར་བསམ། ནང་གི་དམིགས་པར་ལྟེ་འོག་སོར་བཞིར་རཾ་ལས་འབར་བའི་
མེས་ལུས་ནང་ཐམས་ཅད་གང་བར་བསམ། ལུས་གནད་ཙོག་པུ། ལག་གཉིས་
པུས་མོའི་ཕྱི་ནས་འཁྱུད་དབུགས་ཤད་བྲག་ལ་འགྲོ་བར་བྱེད་ཅེས་བཤད་ནའང་།
མན་ངག་གབ་པ་ཡིན་པས། ལག་གཉིས་ནང་དུ་བསྣོལ་ཏེ། གཡས་ཀྱི་ལག་
མཐིལ་གཡོན་གྱི་མཁལ་ཁུང་དང་། གཡོན་གྱི་ལག་མཐིལ་གཡས་ཀྱི་མཁལ་ཁུང་
ལ་བཀབ། ཕྱི་ནས་པུས་འཁྱུད་ཀྱིས་བསྡོམས་པ་ཡིན། རླུང་གི་གནད། གཞིལ་བ་
ལན་གཉིས་རེའམ། གསུམ་རེ་ལུས་སྟོབས་དང་བསྟུན་ནས་བྱ། ཐུན་མཚམས་སུ་
གཙུབས་ཤིང་གཙུབས་སྟན་གྱི་འཁྲུལ་འཁོར་ལ་འབད། འདིས་དྲོད་འཕྲལ་དུ་
སྐྱེད། ལུས་རྔུལ་ན་གོས་སྲབ་ཏུ་བཏང་ཞིང་། ལུས་ལ་དྲིལ་ཕྱིས་བྱའོ། །དེ་ཡང་
དངོས་གཞི་ཟས་སུ་ཟ་བ་མ་བསྒོམས་པར་མེའི་སྟོང་ར་ཡུན་རིང་དུ་བསྒོམ་པས་
ཀྱང་འདི་བསྒོམ་དུ་རུང་ངོ༌། །དམིགས་སྐོར་བརྒྱད་པའོ། ། ་
གཉིས་པ་སྟན་དུ་འདིང་བ་ནི་ཕྱིའི་དམིགས་པ་གོས་སུ་གྱོན་པ་དང་འདྲ་བ་
ལས། ལྷག་པོར་གདན་ལྕགས་བསྲེགས་ཀྱི་པདྨ་དང་ཉི་མའི་དཀྱིལ་འཁོར་མེ་ལྕེ་
འུ་རུ་རུ་འབར་བ་ལ་རང་ཉིད་གནས་པ་ལྷག་པོར་བསྒོམ། ནང་གི་དམིགས་པ་ལྟེ་
བའི་ཐད་དུ་རཾ་དམར་པོ་འོད་ལྷག་གེ་བ་ལ་སེམས་གཏད། རླུང་གནད་འཇམ་རླུང་
རྒྱུན་ཆགས་སུ་བཟུང་། ཉིན་པར་དང་ནམ་སྟོད་དེ་ལྟར་བྱས་ནས་གཉིད་ལོག་
ཁར། རབ་སྐྱིལ་ཀྲུང་། འབྲིང་ཙོག་པུ། ཐ་མ་སྔས་མཐོ་རུ་བཅུག ། གློ་གཡས་པ་
འོག་ཏུ་བཅུག པུས་བྲང་སྦྱར། ལུས་སུམ་ལྟབ་ཏུ་ཉལ། སེམས་ལྟེ་བའི་ རཾ་ལ་
གཏད་པའི་ངང་ནས་གཉིད་དུ་འགྲོ་བར་བྱ། འདིའི་དགོས་ པ་ནི། གཏུམ་མོ་
བསྒོམས་པས་གཉིད་ཀྱི་འོད་གསལ་ཟིན་པ་དང་། ཉིན་པར་བསྒོམས་པའི་དྲོད་ཀྱི་
-54 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
རྒྱུན་དེ་མཚན་མོ་མི་ཡལ་བའི་ཕྱིར་ཡིན། འདི་ཡང་མེའི་སྟོང་རའམ། ཟས་སུ་ཟ་
བ་གང་རུང་ཞིག་ཅུང་ཟད་འབྱོངས་པས་བསྒོམ་ན་དོན་སྟོན་པར་ཐེ་ཚོམ་མེད་པ་
ཡིན་ནོ། ། དམིགས་སྐོར་དགུ་པའོ། ། །
བཞི་པ་རླུང་རྟར་བཞོན་པ་ནི། རྩ་བའི་དམིགས་པ་དང་རླུང་འབྱོངས་པ་
ཞིག་གིས་ཡུན་རིང་དུ་བསྒོམས་ན། རྟ་མཆོག་དང་མཉམ་པའི་འགྲོས་འབྱུང་ངོ་
ཞེས་པ་ལྟ་བུ་རྟགས་དང་ཡོན་ཏན་གྱི་ཚུལ་དུ་འབྱུང་བ་ཡིན། ད་ལྟ་ལག་ཏུ་ལོངས་
ངེས་ལ་ཟླ་བ་གཅིག་གཉིས་ཙམ་རླུང་སྦྱངས་པའི་ལས་དང་པོ་པས་སྒོམ་ན། ལམ་
གྱི་འགྲོ་འདུག་གིས་རྩ་རླུང་འཁྲུགས་པ་དང་། ཁམས་རྙོག་པར་མི་འགྱུར་ཞིང་།
འགྲོ་འདུག་ཉིད་ལུས་སྦྱོངས་སུ་འགྲོ་བའི་ཕན་ཡོན་ཡོད་དོ། །དེ་ཡང་ལམ་དུ་
འཇུག་པའི་སྔོན་དུ་རླུང་ཁུག་པ་ཉེར་གཅིག་ཙམ་བཟུང་། དེ་སྐབས་དངོས་གཞིའི་
དམིགས་པའམ། ཡང་ན་མི་རྟོག་པ་རྐྱང་པ་བསྒོམས་ཀྱང་བཏུབ། དངོས་ནི་ལམ་
དུ་འགྲོ་བའི་ཚེ། ལག་པ་སྟོད་སྐྱིལ་བཅས། རླུང་འཇམ་རླུང་བཟུང་། དམིགས་པ་
ནི་རླུང་གི་ལྷ་མོ་དཀར་ལྗང་གཤོག་པ་ཅན་གཉིས་ཀྱིས་མཆན་ཁུང་ནས་བཏེགས་
ཏེ། གང་འདོད་པའི་གནས་སུ་ཕྱིན་པར་བསམ་གསུང་། འདིར་རླུང་ཁུག་པ་ཞེས་
པ་ནི། གོང་དུ་བཤད་པའི་རླུང་ཐེངས་བཞི་བཞི་པ་དེ་ལ་ཟེར་བ་ཡིན། དེ་ཉེར་
གཅིག་ལ་རླུང་ཐེངས་བརྒྱད་ཅུ་གྱ་བཞི་ཡོད། དེ་ཡང་ལས་དང་པོ་བུམ་ཅན་མ་
འགྲུབ་པ་རྣམས་ཀྱི་དབང་དུ་བྱས་པར་འདུག་ཡུན་རིང་བཟུང་ནུས་པ་རྣམས་ལ་
གྲངས་དེ་ཙམ་མི་དགོས། ཁྲིད་ཡིག་རྣམས་ན་མི་གསལ་ཡང་སྐབས་དེར་བར་ལྷུ་
འཇུས་པའི་སྟོད་སྐྱིལ་ཙམ་པོས་མི་ཆོག །ཁུ་ཚུར་མཆན་ཁུང་དུ་བཅུག་པའི་སྟོད་
སྐྱིལ་བཅས་ནས། རླུང་གི་ལྷ་མོས་བཏེགས་པ་སྒོམ་དགོས་ཞེས། སངས་རྒྱས་
-55-



ཚ་
ནི་གུའི་ཆོས་སྐོར་གྲུབ་པའི་དགོངས་རྒྱན།
ཀུན་འདུས་རྩ་བའི་བླ་མ་གསུང་ངོ་། །དམིགས་སྐོར་བཅུ་པའོ། །
གསུམ་པ་རྗེས་ཀྱི་ཁྲིད་ལ། སྲིད་པའི་དབང་ཞུ་བ་དང་། གེགས་རང་གྲོལ་
གཉིས་སོ། །དང་པོ་ནི། མན་ངག་འདི་ཐོབ་ཕྱིན་ཆད་ནས། གཏུམ་མོ་བསྒོམས་
པའི་མཇུག་ཐུན་མཚམས་ལ་འཇུག་ཁར་འདི་ཚར་གཅིག་ངེས་པར་བསྒོམ་དགོས་
ཏེ། དེ་ཡང་རང་གི་སྤྱི་བོར་སེང་ཁྲི་པད་དཀར་ཉི་ཟླའི་གདན་ལ། རྩ་བའི་བླ་མ་སྐུ་
དངོས་སམ། རྡོ་རྗེ་འཆང་གང་དུ་བསྒོམས་ཀྱང་རུང་མོད་ཀྱི། རྩ་བའི་བླ་མ་ཉིད་
བསྒོམ་པ་ཟབ་པར་བཞེད། གང་ལྟར་ཡང་སྐུ་མདོག་དཀར་ལ་འོད་ཟེར་འཕྲོ་བ།
དེ་ཉིད་སྐྱབས་གནས་ཀུན་འདུས་སུ་ཤེས། མཆོད་ཡོན་དང་། མེ་ཏོག་ལ་སོགས་
པའི་ཉེར་སྤྱོད་དང་། ཁང་བཟང་བཞུགས་ཁྲི། ནབ་བཟའ་རིན་པོ་ཆེའི་གཏེར་དང་།
དཔག་བསམ་གྱི་ཤིང་དང་། འདོད་འཇོའི་བ་དང་། རྒྱལ་སྲིད་སྣ་བདུན་དང་།
བཀྲ་ཤིས་ལྷ་མོ་བརྒྱད་ལ་སོགས་པ། མདོར་ན་ཕྱོགས་དུས་ཀུན་གྱི་མཆོད་པ་
བཟང་དགུ་ཐམས་ཅད་འབུལ་བ་ནི། །ཕྱིའི་མཆོད་པའོ། །དེ་ནས་ཤ་ལྔ་བདུད་རྩི་
ལྔ་ལ་སོགས་པའི་དམ་རྫས་རྣམས་ཡེ་ཤེས་ཀྱི་བདུད་རྩིར་བྱིན་གྱིས་བརླབས་ཏེ་
འབུལ་བ་ནི་ནང་གི་མཆོད་པའོ། །བདེ་བ་སྐྱེད་བྱེད་རིགས་ཀྱི་ཡུམ་འབུལ་བ་ནི་
གསང་བའི་མཆོད་པའོ། །དེ་ཐམས་ཅད་སྒྱུ་མ་རྨི་ལམ་ལྟར་ཤེས་པ་ནི། དེ་ཁོ་ན་
ཉིད་ཀྱི་མཆོད་པའོ། །དེ་ལྟར་མཆོད་པ་བཞི་རྫོགས་སུ་ཕུལ་ནས། འདི་སྐད་ཅེས།
དུས་གསུམ་སངས་རྒྱས་ཐམས་ཅད་འདུས་པའི་ངོ་བོ་བླ་མ་རིན་པོ་ཆེ་ལ། ཕྱི་མེ་
ཏོག་བདུག་སྤོས། ནང་ཤ་ལྔ་བདུད་རྩི་ལྔ། གསང་བ་བདེ་སྟོང་གི་ཡེ་ཤེས། ཡང་
གསང་དེ་ཁོ་ན་ཉིད་ཀྱི་མཆོད་པ་དམ་པ་རྣམས་འབུལ་ལོ། །བཞེས་ནས་བདག་ལ་
དབང་བཞི་རྫོགས་པར་བསྐུར་དུ་གསོལ། ཅེས་གསོལ་བ་དྲག་ཏུ་བཏབ་པས། བླ་
-56-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
མའི་སྐུ་ལས་ཡེ་ཤེས་ཀྱི་བདུད་རྩིའི་རྒྱུན་དཀར་ལ་དྭངས་པ་ཉམས་བདེ་བ་དང་
ལྡན་པ་དྲག་ཏུ་བབས། སྤྱི་བོ་ནས་ཞུགས། སྨིན་མཚམས་ཡན་ཆད་གང་། བུམ་
དབང་ཐོབ། སྐུའི་དངོས་གྲུབ་སྩལ། ཡང་བདུད་རྩིའི་ཆུ་རྒྱུན་གྱིས་མགྲིན་པ་ཡན་
ཆད་གང་། གསང་དབང་ཐོབ། གསུང་གི་དངོས་གྲུབ་སྩལ། ཡང་སྙིང་ག་ཡན་ཆད་
གང་། ཤེས་རབ་ཡེ་ཤེས་ཀྱི་དབང་ཐོབ། ཐུགས་ཀྱི་དངོས་གྲུབ་སྩལ། ཡང་བདུད་
རྩིའི་ཆུ་རྒྱུན་ལྟེ་བ་སོགས་ནས་བརྒྱུད། རྐང་མཐིལ་ཡན་ཆད་ལུས་ཀྱི་ནང་ཐམས་
ཅད་གང་། དབང་བཞི་པ་ཐོབ། སྐུ་གསུང་ཐུགས་ཀྱི་དངོས་གྲུབ་ཐམས་ཅདོ་སྩལ།
བླ་མ་ཉིད་ཀྱང་འོད་དུ་ལྟེམ་སྟེ་ཞུ་ནས་རང་ལ་ཐིམ། བླ་མའི་སྐུ་གསུང་ཐུགས་
དང་། རང་གི་ལུས་ངག་ཡིད་གསུམ་དབྱེར་མེད་གཅིག་ཏུ་གྱུར་པ་ལ་མཉམ་པར་
བཞག །དེ་རྗེས་དགེ་བ་བསྔོས་ནས་ཐུན་མཚམས་ལ་འཇུག་པ་ཡིན། དམིགས་པ་
འདི་བླ་མ་ལ་མ་ཐོབ་གོང་དུ་དེར་ཟད། ཐོབ་ཕྱིན་ཆད་གདམས་ངག་འདིའི་ལུགས་
ཀྱི་གཏུམ་མོའི་དམིགས་པའི་རིགས་བསྒོམ་པ་ཐམས་ཅད་ལ། ཐུན་གྱི་འཇུག་ཏུ་
འདི་ཚར་རེ་ངེས་པར་བསྒོམ་དགོས་པས། གཏུམ་མོའི་དམིགས་པའི་རྗེས་ཆོག་ལྟ་
བུར་འགྱུར་བའི་ཕྱིར། རྗེས་ཀྱི་ཁྲིད་དུ་བསྡུས་པ་ཡིན་ལ། སྤྱིར་འདི་ཉིད་དམིགས་
པ་གཞན་དང་མ་སྦྲེལ་བར་ལོགས་སུ་བསྒོམ་པའི་སྲོལ་ཡང་ཡོད་ཅིང་། བླ་མའི་སྐུ་
ལས་དབང་བཞི་ལེན་པའི་གནད་དོན་ཐམས་ཅད་ཚང་ཞིང་། སྤྲོས་པའི་བསྲེ་
བསླད་མེད་པས། བྱིན་རླབས་ཀྱི་ཚན་ཁ་ཤིན་ཏུ་ཆེའོ། །སྐབས་འགར་ཞག་
གསུམ་མམ། ལྔའམ། བདུན་སོགས་འདི་ཁོ་ན་ལ་དྲིལ་ཏེ་བསྒོམས་ན། སྒོམ་གང་
ལ་ཡང་བོགས་བླ་ན་མེད་པར་ཕྱིན་པར་འགྱུར་ རོ། །གཏུམ་མོའི་མཇུག་ཏུ་ངེས་
པར་བསྒོམ་དགོས་པའི་རྒྱུ་མཚན་ནི། གཏུམ་མོ་དངོས་གཞི་བསྒོམས་པའི་བདེ་
-57-



ནི་གུའི་ཆོས་སྐོར་གྲུབ་པའི་དགོངས་རྒྱན།
དྲོད་ཀྱི་ཉམས་མྱོང་བརྟན་པར་བྱེད་པ་དང༌། རླུང་སྟོད་དུ་འཚངས་པ་ཐུར་དུ་
འབེབས་ པ་ དང་། རྩོལ་བ་དྲག་པོས་ལུས་ ཟུངས་ ལ་ གནོད་ པའི་ རིགས་ ལ།
འདིས་ལུས་ཟུངས་གསོ་བ་ཏིང་ངེ་འཛིན་གྱི་བཅུད་ལེན་དུ་འགྱུར་བ་དང་། ཐུན་
མཚམས་སུ་གྲིབ་སོགས་བར་ཆད་སྲུང་བ་དང་། གཙོ་བོར་བྱིན་རླབས་བརྟན་པའི་
སྒོ་ནས་ཡེ་ཤེས་སྐྱེད་པའོ། །དམིགས་སྐོར་བཅུ་གཅིག་པའོ། །
གཉིས་པ་གེགས་རང་གྲོལ་ནི། སྤྱིར་གེགས་སེལ་རྒྱས་པ་གཞན་དུ་ཤེས་
དགོས་ཀྱང་། ཁྲིད་ཀྱི་དཀྱུས་ལ་འདི་ཙམ་འབྱུང་སྟེ། གཏུམ་མོ་བསྒོམ་པ་ཕལ་
ཆེར་ལ་རླུང་སྟོད་དུ་འཚང་བ་དང་། འོག་ཏུ་ཀུནྡའི་གེགས་འབྱུང་བ་ཡིན། དེ་ཡང་
འགའ་ཞིག་ལ་གཉིས་ཀར་འབྱུང་བའང་ཡོད། ཕལ་ཆེར་ལ་གང་རུང་རེ་འབྱུང་བ་
ཤས་ཆེ། གེགས་ཀྱི་རྣམ་པ་གཞན་རྣམས་ནི་རེ་རེ་ཙམ་མ་གཏོགས་འབྱུང་བ་
དཀོན་ནོ། །དེ་ལ་སྟོད་གེགས་བསལ་བ་ནི། ཐབས་ལམ་གཏུམ་མོ་བསྒོམ་པའི་
སྐབས་སུ་རོ་སྟོད་ན་བ་དང་། མགོ་ལ་ཟུར་གཟེར་སྐྱེ་བ་དང་། ཤེས་པ་འཕྱོ་བ་
སོགས་བྱུང་ན། སྔོན་འགྲོ་ཉམས་སུ་བླངས་པའི་རྗེས་སུ། རང་ལུས་སྟོང་སང་ངེ་
བ་གསལ་བཏབ་སྟེ། རླུང་ཐེངས་གཅིག་གཉིས་ཤིག་སྔོན་དུ་བཏང་། གང་ན་སར་
བུ་ག་ཟླུམ་པོ་སུམ་ཚོམ་ནོར་བུ་མིག་གསུམ་འདྲ་བ་གསལ་བཏབ། ལག་གཉིས་ཁུ་
ཚུར་མདུན་དུ་བརྐྱངས་ཏེ། སླར་ཁུ་ཚུར་གྱི་རྒྱབ་ནུ་སྟེང་དང་། ལག་ངར་རྩིབས་
ལོགས་ལ་ཐེབས་པར་བྱེད་པ་དང་མཉམ་པོར་ཁ་ནས་ཧ་ཐུང་དྲག་ཏུ་འདོན། ནད་
རྣམས་བུ་ག་ནས་དུད་པའམ་རླུང་ཚུབས་ཀྱི་རྣམ་པས་ཕྱུར་ཕྱུར་ཕྱིར་རྒྱང་རིང་དུ་
འགྲོ་བ་དང་། ལུས་ཀྱི་ནང་སྟོང་སང་སང་སོང་བར་མོས། ལུས་ཐམས་ཅད་ན་ན་
ལུས་ཁྲོལ་ཚགས་ལྟ་བུར་སྒོམ་པ་ཁྱད་པར་ཡིན། ལུས་ཀྱི་ཆ་ཤས་འདི་རང་ན་བའི་
-58-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ངེས་གཟུང་མེད་པར་ཤེས་པ་འཕྱོ་བ་སོགས་བྱུང་ན་སྙིང་རླུང་གི་བྱེད་ལས་ཡིན་
པས། སྙིང་དཀར་ནག་གི་མཚམས་སུ་བུ་ག་སྒོམ་ན་ལེགས་གསུང་ངོ༌། །དམིགས་
སྐོར་བཅུ་གཉིས་པའོ། །
སྨད་ཀུན་དའི་གེགས་བསལ་བ་ནི། རབ་དགག་སྒྲུབ་དང་བྲལ་བའི་བློས་
སེལ། འབྲིང་དབང་བསྐུར་དང་ཚོགས་འཁོར་གྱིས་སེལ། ཐ་མ་དམིགས་པ་དང་
འཁྲུལ་འཁོར་གྱིས་སེལ་གསུང་། ཡང་ཆགས་སྲེད་དང་བག་ཆགས་ཀྱི་རྒྱུ་ལས་
བྱུང་བ་ཡིན་ན། དགག་སྒྲུབ་དང་བྲལ་བས་སེལ། གྲིབ་དང་དམ་སེལ་ཡིན་ན།
དབང་བསྐུར་དང་ཚོགས་འཁོར་གྱིས་སེལ། གང་འཛག་དང་ནད་གཞི་ཡིན་ན།
དམིགས་པ་དང་འཁྲུལ་འཁོར་གྱིས་སེལ་ཡང་གསུང་ངོ༌། །འདིར་འཛག་བསྲུང་
བཀའ་རྒྱ་མའི་དམིགས་པ་སྦྱོར་རྒྱུ་ཡིན་ནའང། བཀའ་རྒྱ་མ་ཡིན་པའི་ཕྱིར་མང་
པོའི་ཚོགས་པའི་ནང་དུ་མི་འཆད་པའི་ཟུར་ཙམ་སྨོས་པ་དེ་ཀས་ཆོག །དེ་ལ་ཐུན་
གཅིག་བྱེད་དམ་མི་བྱེད་བློ་དང་སྦྱར་རོ། །ཡང་སློབ་མ་གལ་ཆེ་ཉུང་ངུ་ལ་དམིགས་
པ་དེ་འབོགས་ནས། དེ་ཉིད་དམིགས་སྐོར་བཅུ་གསུམ་པར་འགྱུར་བ་ཡང་ཤེས་
པར་བྱའོ། ། །
ཡང་དཀྱུས་ལྟར་ན། གཏུམ་མོ་ལ་གཞུང་ཚིག་གིས་ཟིན་པའི་དམིགས་པ་
བདུན་ཡོད། རྩ་ཚིག་གིས་དངོས་སུ་མ་ཟིན་ཀྱང་གཏུམ་མོའི་ཐོན་ཆོས་སམ། བདེ་
དྲོད་ཀྱི་བོགས་འདོན་ཁྱད་པར་ཅན་བྱིན་རླབས་བླ་མའི་གཏུམ་མོ་འདི་ཡིན། ཅེས་
མཚམས་སྦྱར་ནས། བྱིན་རླབས་བླ་མའི་གཏུམ་མོ། སྐབས་འདིར་སྟོན་ཏེ། དེའི་
དམིགས་པ་ཡང་ལོགས་སུ་ཤེས་པར་བྱའོ། ། དེ་ལྟར་ན་དེ་རྣམས་ཀྱིས་ནི་རང་
ལུས་ཐབས་ལྡན་གྱི་གཏུམ་མོ་རྒྱས་པར་བསྟན་པ་ཡིན་ལ། འདིའི་ཡན་ལག་ཏུ་
-----
-59-



ནི་གུའི་ཆོས་སྐོར་གྲུབ་པའི་དགོངས་རྒྱན།
གཏུམ་མོའི་ གཞུང་ཁྲིད་ཀྱི་མན་ངག་འཁྲུལ་འཁོར་རྣམས་ཀྱང་ལག་ལེན་དུ་
འདེབས་པ་ཤིན་ཏུ་གལ་ཆེའོ། །གཞན་ལུས་ཤེས་རབ་ཀྱི་གཏུམ་མོའི་སྐོར་ནི་མན་
ངག་རྣོ་ལ་ཟབ་པ་ཡོད་ཀྱང་རེ་ཞིག་གླེང་བརྗོད་མེད་པར་འཇོག །མཁས་གྲུབ་
གཞོན་ནུ་གྲུབ་ཀྱི་ཞལ་ན་རེ། དཔལ་ལྡན་ཤངས་པའི་བཀའ་བརྒྱུད་འདི་རྒྱ་གར་
གྱི་རྡོ་རྗེ་གདན་པ་དང་། བོད་ཡུལ་གྱི་སངས་རྒྱས་གླང་རི་པའི་རྣམ་ཐར་སྐྱོང་
དགོས། གཙང་སྒོམ་གྱི་བརྒྱུད་འཛིན་ཡིན། འཇོལ་ཉོག་གི་བརྒྱུད་འཛིན་མིན་
གསུང་ངོ༌། །
གཉིས་པ་སྒྱུ་ལུས་ཆགས་སྡང་རང་གྲོལ་གྱི་གདམས་ངག་ལ། དབང་པོ་
རབ་བླ་མ་དམ་པ་གྲོགས་སུ་བསྟེན་པ། དབང་པོ་འབྲིང་ཚིག་གཞན་གྱིས་བར་མ་
ཆོད་པར་ཁྲིད་པ། དབང་པོ་ཐ་མ་མལ་གཅིག་ཏུ་ཏིང་ངེ་འཛིན་བསྐྱེད་པའོ། །
དང་པོ་ལ། མོས་གུས་བླ་མའི་ལམ་ཁྱེར་དང་། ཅིར་སྣང་བདེན་མེད་ལམ་ཁྱེར་
གཉིས་སོ། །དང་པོ་མོས་གུས་བླ་མའི་ལམ་ཁྱེར་ནི། དབང་པོ་རབ་ཀྱི་སྐབས་
འདིར་སྒྱུ་ལུས་ཀྱི་དམིགས་པའི་རྐང་ཆེན་གཅིག་ཏུ་ཡང་བྱེད་ལ། སྤྱིར་སྒྱུ་ལུས་ལ་
སོགས་པ་ཆོས་ལྔ་པོ་ཐམས་ཅད་ཀྱི་དམིགས་པའི་གཞི་མ་ཡང་འདི་ཡིན་ནོ། །དེ་
ཡང་འདི་ལྟར་སྐྱབས་འགྲོ་སེམས་བསྐྱེད་ངེས་པར་སྔོན་དུ་བཏང་། དག་བྱེད་སྟོང་
ར་སྒོམ་མི་ སྒོམ་ཉམས་དང་སྦྱར། དེ་ནས་ རང་གཞན་ཐམས་ཅད་ལ་གཞིག་
འགྲེལ་ཞིག་བཅུག་སྟེ། ག་རེ། ལར་འདུས་བྱས་ཐམས་ཅད་ལ་རྟག་པའི་གོ་
སྐབས་མེད། སྒོས་སུ་འགྲོ་བ་རིགས་དྲུག་གི་སེམས་ཅན་ཐམས་ཅད་འཆི་བ་ལས་
མ་འདས། དེ་ཡང་མྱུར་དུ་འཆི་ནམ་འཆི་ཆ་མེད། འཆི་བ་ལ་དམ་པའི་ཆོས་མ་
ཡིན་པ་ཅིས་ཀྱང་མི་ཕན། དེ་ཕྱིན་ཆད་ད་ནི་ཟས་གོས་ལོངས་སྤྱོད་ཁ་དྲག་དབང་
-60-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ཐང་གཏམ་སྙན་མི་སྙན་དགྲ་འདུལ་གཉེན་སྐྱོང་སོགས་གང་གིས་ཀྱང་དགོས་པ་
མི་འདུག།ཅིས་ཀྱང་ཕན་པ་མི་འདུག།ད་ཕྱིན་ཆད་གང་དགའ་ཅི་དགར་ཐོང་སྙམ་
པ་དང་། ནམ་འཆི་ཆ་མེད་དང་། ཅིས་ཀྱང་དགོས་མེད་ཀྱི་འདུན་པ་དུང་དུང་བ་
སྦྱངས། དེ་ ཀ་ ལ་ཅུང་ ཟད་ ངལ་ གསོ། དེ་ནས་ རང་ སྐད་ ཅིག་ གིས་ ཡི་ དམ་
ལྷ་ར་གསལ་འདེབས་ཏེ། དེ་ཡང་ནི་གུའི་ཆོས་དྲུག་འདི་རྒྱུད་སྡེ་ཐམས་ཅད་ཀྱི་
དགོངས་པ་ཡིན་པས་ལྷག་པའི་ལྷ་གོང་དུ་བསྒོམས་ཀྱང་རུང་བ་ཡིན། དེའི་ནང་
ནས་ཀྱང་རྒྱུད་སྡེ་ལྔའི་དོན་གྱིས་བཅུད་བསྡུས་པ་ཡིན་པས་རྒྱུད་སྡེ་ལྔའི་དཀྱིལ་
འཁོར་གྱི་གཙོ་བོ་གང་བློ་ལ་འཐད་པ་ཅིག་ཏུ་བསྒོམས་ཀྱང་ལེགས་མོད། མཉམ་
མེད་རིན་ཆེན་བརྩོན་འགྲུས་མན་ཆད་བརྒྱུད་པ་ནས་བརྒྱུད་པའི་ཕྱག་ལེན་དུ།
བདེ་མཆོག་ལྷན་སྐྱེས་ཉིད་དུ་བསྒོམ་པར་མཛད་པ་ཉིད་བྱིན་རླབས་ཀྱི་རྒྱུན་དང་
ལྡན་པའི་རིམ་པ་ཡིན་པས། རང་ཉིད་སྐད་ཅིག་གིས་འཁོར་ལོ་བདེ་མཆོག་ལྷན་
སྐྱེས་སྐུ་མདོག་སྔོན་པོ། ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས་
ཡུམ་ལ་འཁྱུད་པ། ཞབས་ གཡོན་བསྐུམས་ པས་ འཇིགས་བྱེད་ནག་པོ་དང་།
གཡས་བརྐྱངས་པས་དུས་མཚན་དམར་མོ་མནན་པ། སྟགས་ལྤགས་ཀྱི་སྨད་
དཀྲིས། ཐོད་སྐམ་གྱི་དབུ་རྒྱན། ཐོད་རློན་གྱི་དོ་ཤལ། རུས་པའི་རྒྱན་དྲུག །ཐོར་
ཚུགས་ལ་ཟླ་བ་ཕྱེད་པ་དང་སྣ་ཚོགས་རྡོ་རྗེ་ལ་སོགས་པས་བརྒྱན་པ། ཡུམ་རྡོ་རྗེ་
ཕག་མོ་དམར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། མེ་དཔུང་
འབར་བའི་དབུས་ན་བཞུགས་པར་བསྒོམ། དེ་ཡང་དང་པོར་བསྒྲིམས་ཏེ་གསལ་
བཏབ། དེ་ནས་ལྷ་སྐུ་སྣང་སྟོང་ཙམ་སྒྱུ་མ་ལྟ་བུ་དེ་ལ་ཅུང་ཟད་སེམས་གཏད་དེ་
རིག་པ་ཁོང་ལྷོད་ཀྱིས་བཞག །དེ་མ་ཐག་ཏུ་བླ་མ་བསྒོམ་སྟེ། དེ་ཡང་རང་གི་
-61-



ནི་གུའི་ཆོས་སྐོར་གྲུབ་པའི་དགོངས་རྒྱན།
རིགས་བདག་གི་ཚུལ་དུ་སྤྱི་བོ་ཉིད་དུ་བསྒོམ་པ་ཐོབ་ཐང་ཡིན། འོན་ཀྱང་རྣམ་པ་
མི་བདེ་ན་རང་གི་སྤྱི་བོའི་སྟེང་གི་ནམ་མཁའ་དྲང་ཐད་ལ་བསྒོམ། དེ་ཡང་རྣམ་པ་
མི་དོད་ན་མདུན་གྱི་ཕྱོགས་སྟེང་གི་ནམ་མཁའ་ལ་ཞལ་ཚུར་བསྟན་པ་བསྒོམས་
ཀྱང་རུང་སྟེ། གང་ལྟར་ནའང་སེང་ཁྲི་སྣ་ཚོགས་པདྨ་ཉི་ཟླ་རྣམས་བརྩེགས་པའི་
གདན་ལ། རང་གི་རྩ་བའི་བླ་མ་སྐུ་བཀྲག་མདངས་གཟི་བརྗིད་ཕུན་སུམ་ཚོགས་
པ་དང་ལྡན་པར་བསྒོམས་ཏེ། སྒྱུ་ལུས་ལ་སོགས་པའི་ཆོས་ཕྱི་མ་ལྔ་པོ་ ་འདི ་
རྣམས་ཀྱི་སྐབས། རྡོ་རྗེ་འཆང་དུ་སྒོམ་ན། སྐུ་མདོག་སྔོན་པོར་བྱེད། འོན་ཀྱང་
ལག་ལེན་བླ་མ་སྐུ་དངོས་ཉིད་སྒོམ་པར་མཛད་པ་དེ་ཀ་གཙོ་ཆེའོ། །དེ་ནས་
དམིགས་པ་སྤྲོས་པའི་དབང་དུ་བྱས་ནས། རྩ་བའི་བླ་མའི་ཐུགས་ཀ་ནས་འོད་
ཟེར་འཕྲོས། བརྒྱུད་པའི་བླ་མ་ཐམས་ཅད་སྤྱན་དྲངས་ཏེ་རྩ་བའི་བླ་མ་ལ་ཐིམ།
བླ་མ་ཀུན་འདུས་སུ་གྱུར། དེ་བཞིན་དུ་ཡི་དམ་ཞི་ཁྲོ་རབ་འབྱམས་ཐམས་ཅད་
སྤྱན་དྲངས་ཐིམ་ཡི་དམ་ཀུན་འདུས་སུ་གྱུར། ཕྱོགས་བཅུ་དུས་གསུམ་གྱི་སངས་
རྒྱས་ཐམས་ཅད་སྤྱན་དྲངས་ཐིམ་སངས་རྒྱས་ཀུན་འདུས་སུ་གྱུར། ལུང་རྟོགས་ཀྱི་
དམ་ཆོས་རྣམས་ཡི་གེའི་གཟུགས་ཀྱི་རྣམ་པར་སྤྱན་དྲངས་ཐིམ་ཆོས་ཀུན་འདུས་
སུ་གྱུར། ཐེག་པ་ཆེ་ཆུང་གི་འཕགས་པའི་དགེ་འདུན་ཐམས་ཅད་སྤྱན་དྲངས་ཐིམ་
དགེ་འདུན་ཀུན་འདུས་སུ་གྱུར། མཁའ་འགྲོ་ཆོས་སྐྱོང་སྲུང་མ་ཐམས་ཅད་སྤྱན་
དྲངས་ཏེ་རྩ་བའི་བླ་མའི་སྐུ་ལ་བསྟིམ་ཆོས་སྐྱོང་ཀུན་འདུས་སུ་གྱུར། དེ་ལྟར་ན་རྩ་
བའི་ བླ་ མ་ ཉིད་ བླ་མ་ཀུན་འདུས། ཡི་དམ། སངས་རྒྱས། ཆོས། དགེ་འདུན།
ཆོས་སྐྱོང་ཀུན་འདུས་མཚན་ཐོས་པ་ཙམ་གྱིས་འཁོར་བ་ངན་སོང་ཐམས་ཅད་ལས་
སྒྲོལ་བར་མཛད་ན། གསོལ་བ་བཏབ་ན་ལྟ་སྨོས་ཀྱང་ཅི་དགོས་སྙམ་པ་དང་།
- 62-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གཞན་ཡང་སྒོ་དུ་མ་ནས་མོས་གུས་དྲག་ཏུ་བསྒོམ། དེ་ནས་གསོལ་བ་འདེབས་
དགོས་ཏེ། རང་གི་ཚེ་འདིའི་དངོས་ཀྱི་ཕ་མ་དང་། རང་ལ་གནོད་པར་བྱེད་པའི་
དགྲ་དང་གདོན་བགེགས་རང་ཉིད་གང་དུ་གནས་པའི་གཞི་བདག་རྣམས་གཙོ་
བོར་གྱུར་པའི་འགྲོ་བ་རིགས་དྲུག་གི་སེམས་ཅན་ཐམས་ཅད་ཀྱང་གནས་འདི་ཉིད་
དུ་འདུས་ཏེ། དྲིན་ཅན་རྩ་བའི་བླ་མ་དམ་པ་ལ་ལུས་གུས་པས་ཕྱག་དང་བསྐོར་བ་
བྱེད། ངག་གུས་པས་གསོལ་བ་འདེབས། ཡིད་གུས་པས་མོས་གུས་རྩེ་གཅིག་ཏུ་
བྱེད་པར་བསམ། དེ་ནས་རང་གིས་གསོལ་འདེབས་ངག་ཏུ་གྱེར་བ་ན་འགྲོ་བ་
རིགས་དྲུག་གི་སེམས་ཅན་ཐམས་ཅད་ཀྱིས་ཀྱང་རམ་བུ་བཏེགས་པའི་ཚུལ་གྱིས་
ཀུ་དི་རི་རི་གསོལ་བ་འདེབས་པར་བསམ་ཞིང་། ངག་ཏུ། དུས་གསུམ་སངས་
རྒྱས་ཐམས་ཅད་འདུས་པའི་ངོ་བོ་བླ་མ་རིན་པོ་ཆེ། སེམས་ཅན་ཐམས་ཅད་ཀྱི་
དོན་དུ། བདག་གིས་བདག་འཛིན་བློས་ཐོངས་པར་མཛད་དུ་གསོལ། དགོས་
མེད་རྒྱུད་ལ་སྐྱེ་བར་མཛད་དུ་གསོལ། སྒྱུ་ལུས་འབྱོངས་པར་མཛད་དུ་གསོལ།
རྨི་ལམ་འབྱོངས་པར་མཛད་དུ་གསོལ། འོད་གསལ་ཕྱག་རྒྱ་ཆེན་པོ་མཆོག་གི་
དངོས་གྲུབ་ད་ལྟ་ཉིད་དུ་མྱུར་བ་ཉིད་དུ་འདུག་ས་འདི་ཉིད་དུ་ཐོབ་པར་བྱིན་གྱིས་
བརླབ་ཏུ་གསོལ། ཅེས་མོས་གུས་དྲག་པོ་ཕར་ལ་ཐིམ་ཕོད་དང་། ཚུར་ལ་སིམ་
ཕོད་ཀྱི་ཚུལ་གྱིས་གསོལ་བ་འདེབས། དམིགས་པ་རྒྱ་ཆེ་ན་འབྱུང་བཞིས་རྡོ་རི་
བྲག་རྩི་ཤིང་ནགས་ཚལ་སྣོད་བཅུད་ཐམས་ཅད་ལས་གསོལ་འདེབས་ཀྱི་སྒྲ་འུ་རུ་
རུ་འབྱུང་བར་བསམ་མོ་གསུང་། དེ་ལྟར་ན། མོས་གུས་གསོལ་འདེབས་ཁོ་ནས་
ཐུན་གྱི་དངོས་གཞི་བསྐྱངས་ཏེ། ཐུན་འཇོག་ཁར་བླ་མ་འོད་དུ་ལྟེམས་སེ་ཞུ། རང་
ལ་གཉིས་སུ་མེད་པར་ཐིམ། དེ་ཀའི་ངང་ལ་སེམས་དུས་གསུམ་གྱི་རྣམ་རྟོག་
- 63 -



-
-
ནི་གུའི་ཆོས་སྐོར་གྲུབ་པའི་དགོངས་རྒྱན།
སྤངས་ནས་ལྷོད་དེ་བཞག ཐུན་མཚམས་སུ་འདུན་པ་གསུམ་དང་ལྡན་པར་བྱ་
བར་བཤད་པ་ལྟར་རམ། ཡང་ན་དབང་པོ་རབ་ཀྱི་སྐབས་འདིར། ཐུན་མཚམས་
སུ་ཡང་འདུན་པ་གཞན་གཉིས་དོ་གལ་ཆུང་། བླ་མའི་མོས་གུས་རང་དགོས་པ་
ཡིན་ཅེས་ཞལ་ནས་གསུང་བ་ལྟར། རེ་ཞིག་སྤྲོས་པ་གཞན་སྤངས་ཏེ་མོས་གུས་ཁོ་
ན་བསྒོམ་པར་བྱའོ། །དམིགས་སྐོར་བཅུ་གསུམ་པའོ། །
གཉིས་པ་ ཅིར་ སྣང་བདེན་མེད་ ལམ་ཁྱེར་ནི། དམིགས་ པ་ སྔ་ མ་ དེ་
བསྒོམས་པས་ཇི་ཞིག་ནས། སྣང་བ་ཐམས་ཅད་བདེན་མེད་བཀྲག་མེད་དུ་བུན་
ལོང་བ། ད་ལྟའི་མཐོ་དམན་བཟང་ངན་ཉེ་རིང་བདེན་བདེན་པོ་འདི་ཐམས་ཅད་
གཡས་མེད་དུ་ཤིག་གིས་འགྲོ་བ་ཞིག་འབྱུང་། དེ་ཡང་བློས་ཕར་ལ་བདེན་མེད་དུ་
བསྒོམས་པའི་ཤུགས་ཙམ་མ་ཡིན་པར་མོས་གུས་ཀྱི་སྟོབས་ཀྱིས་ཁོང་ནས་རང་
ཤར་དུ་འབྱུང་བ་ཡིན། དེ་ལྟར་བྱུང་ན་སྐབས་དེར་སྒྱུ་མ་ལྟ་བུའི་ཉམས་ཤར་བ་
ཞེས་བྱ་བ་ཡིན་པས། དེ་ཉིད་དུ་རང་གཞན་སྣོད་བཅུད་སྣང་བ་ཐམས་ཅད་ལ་
སེམས་གཏད་ནས། ག་རེ་འདི་ཐམས་ཅད་སྣང་ནི་སྣང་། བདེན་ནི་མི་བདེན། སྒྱུ་
མ་ལྟ་བུ་ཡིན། རྨི་ལམ་ལྟ་བུ་ཡིན་སྙམ་པའི་འདུན་པ་ཤུགས་ཆེར་བསྐྱེད། དེ་རྗེས་
སྒྱུ་མ་ལྟ་བུའོ་བདེན་པར་མེད་དོ་སྙམ་པའི་བློ་དེ་ཀའི་རང་ངོ་ལ་ཆེ་རེ་བལྟས་པས།
གང་ཡང་གཟུང་དུ་མེད་པ་ཞིག་ཡོང་། དེ་ལ་ལྷོད་དེ་མཉམ་པར་བཞག།གང་ཤར་
དེ་ལ་བཅས་བཅོས་མི་བྱའོ། །འདི་ལ་ཉམས་ལེན་གྱི་ངོ་བོ་སྔར་གྱི་མོས་གུས་བླ་
མའི་ལམ་ཁྱེར་དེ་ཀའི་ངང་ནས། སྒྱུ་མའི་འདུན་པ་ཞིག་ལྷག་པོར་སྣོན་པ་ཀ་ཡིན།
རེས་བླ་མ་འོད་དུ་ཞུ་རང་ལ་བསྟིམ་ནས། སྒྱུ་མའི་འདུན་པ་བསྒོམ། རེས་བླ་མ་
མདུན་ནམ་སྤྱི་བོར་བཞུགས་བཞིན་པའི་ངང་ནས་སྒྱུ་མའི་འདུན་པ་བསྒོམ་པ་
- 64.



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གཉིས་པོ་གང་འོས་འོས་སུ་བྱ། དམིགས་སྐོར་བཅུ་བཞི་པའོ། །
དེ་ལྟ་བུ་ཉམས་སུ་བླངས་ཀྱང་འཕྲལ་དུ་དགེ་སྦྱོར་མ་སྐྱེས་ན། མོས་གུས་
རབ་ཀྱི་ཚད་དུ་ཕྱིན་པ་མ་བྱུང་བས་ལན། དབང་པོ་རབ་ཏུ་མ་ཆུད། ད་གཉིས་པ་
དབང་པོ་འབྲིང་ཚིག་གཞན་གྱིས་བར་མ་ཆོད་པར་ཁྲིད་པ་ལ་རང་ལུས་སྣང་སྟོང་
ལྷ་སྐུ་སྒོམ་པ་དང་། ཅིར་སྣང་སྒྱུ་མའི་ལམ་ཁྱེར་གཉིས་ཡོད། དང་པོ་ནི། སྐྱབས་
འགྲོ་ནས་བླ་མ་ལ་གསོལ་བ་འདེབས་པའི་བར་དུ་དབང་པོ་རབ་ཀྱི་སྐབས་ལྟར་
ཉམས་སུ་བླངས། ཐུན་གྱི་ཕྱེད་ཙམ་སུམ་གཉིས་ཙམ་བླ་མའི་གསོལ་འདེབས་བྱ།
དེ་ནས་བླ་མ་འོད་དུ་ཞུ་ནས་རང་ལ་བསྟིམ། བླ་མ་དང་རང་སེམས་དབྱེར་མེད་ལ་
ཅུང་ཟད་མཉམ་པར་བཞག །དེར་རྣམ་རྟོག་ཅིག་ཐོལ་གྱིས་སྐྱེ་ཚད་པ་ན། རང་གི་
ལུས་སེམས་ལ་ཆེར་གྱི་བལྟས་ནས། རང་ཉིད་ལྷ་སྐུར་གསལ་བཏབ། དེ་ལ་
གཞིག་འགྲེལ་ཞིག་བཏང་སྟེ། ག་རེ། ལྷ་སྐུར་སྣང་བ་འདི་ཡང་རང་གི་སེམས་ཀྱི་
སྣང་བ་ལས་གཞན་ཕྱི་རོལ་ཏུ་གྲུབ་པ་ཅུང་ཟད་ཙམ་ཡང་མེད། ལྷ་སྐུ་འདི་ཁོ་ན་
སེམས་ཡིན། སེམས་ཁོ་ན་ལྷ་སྐུ་འདིར་སྣང་བ་ཡིན་སྙམ་དུ་འདུན་པ་དྲག་ཏུ་སྦྱོང་
བ་འདི་གནད་གཅིག་ཡིན། ཡང་སེམས་ཀྱི་ངོ་བོར་ཡང་བདེན་དངོས་སུ་མ་གྲུབ་
སྣང་བ་ཙམ་མ་གཏོགས་ཕྱི་ནང་བར་གསུམ་གང་ན་ཡང་མི་འདུག །ངོ་ཏི་འདི་འདྲ་
ཞིག་ཡིན་བྱ་བ་གཅིག་ཀྱང་མི་གདའ། །སྣང་ནི་སྣང་། བདེན་ནི་མི་བདེན། སྒྱུ་མ་
ལྟ་བུའོ། །ཞེས་འདུན་པ་དྲག་ཏུ་སྦྱོང་བ་འདི་གནད་གཉིས་པ་ཡིན། དེ་ནས་སྒྱུ་མ་
ལྟ་བུའོ་སྙམ་མཁན་ཁོ་རང་གི་ངོ་བོ་ལ་བལྟས་པས་འདུན་པ་དེ་ཡང་རང་སར་ཞི།
གང་ཤར་ངོས་བཟུང་མེད་པ་ལ་ཆེ་རེ་འཇོག་པ་འདི་གནད་གསུམ་པའོ། །དེ་ལྟར་
གནད་གསུམ་དང་ལྡན་པའི་འདུན་པ་དེ་ཉིད་ཡང་ཡང་བསྒོམ་དགོས། དམིགས་
-65



བསར་
ནི་གུའི་ཆོས་སྐོར་གྲུབ་པའི་དགོངས་རྒྱན།
སྐོར་བཅོ་ལྔ་པའོ། །
གཉིས་པ་ནི། གནད་གསུམ་པོ་དེ་དག་སྣང་བ་གཞན་ཐམས་ཅད་ལ་རིམ་
གྱི་སྤོ་ཞིང་སྦྱོང་བ་ཡིན་ཏེ། དེ་ཡང་རང་ལུས་སྣང་སྟོང་ལྷ་སྐུའི་དམིགས་པ་དེ་ཐོག་
མར་བསྒོམས་ནས། དེ་མ་ཡལ་བའི་ངང་ནས་ཐོག་མར་རང་གི་གནས་ཁང་དང་
རྫས་ལོངས་སྤྱོད་ཐམས་ཅད་ལ། སེམས་ཀྱི་སྣང་བ་ལས་གཞན་དུ་མེད་པ་དང༌།
སེམས་དེ་ཡང་སྒྱུ་མ་ལྟ་བུ་དང༌། སྒྱུ་མར་འཛིན་པ་ཡང་དབྱིངས་སུ་ཡལ་བའི་རིག་
པ་རང་ཤར་གྱི་རང་འགྲོས་སྐྱོང་བ་ལ་བསླབ། དེ་ལ་གོམས་ནས་རང་དབང་བའི་
ཟས་ནོར་འཁོར་གཡོག་ཡུལ་ཞིང་སོགས་ཡོད་ན་དེ་དག་དང༌། ཆགས་སྡང་སྐྱེ་
བའི་ཡུལ་དགྲ་གཉེན་ལ་ངེས་པར་སྦྱང་། དེ་ལ་གོམས་ནས་རིམ་གྱིས་སྣང་བ་
ཐམས་ཅད་ལ་གནད་གསུམ་པོ་དེ་སྦྱར་རོ། །ཐུན་མཚམས་ཐམས་ཅད་དུ་འཆི་བ་
མི་རྟག་པའི་འདུན་པ་དང་། བླ་མའི་མོས་གུས་དང་། སྣང་བ་གང་ཤར་བདེན་
མེད་སྒྱུ་མ་ལྟ་བུར་བསྒོམ་པ་སྟེ། གསུམ་པོ་གང་རུང་གཅིག་དང་མ་བྲལ་བར་
བྱའོ། །འདི་ལ་འདུན་པ་གསུམ་སྦྲགས་ཟེར་རོ། །དེ་ལྟར་ན་དམིགས་སྐོར་བཅུ་
དྲུག་པའོ། ། །
གསུམ་པ་དབང་པོ་ཐ་མ་མལ་གཅིག་ཏུ་ཏིང་ངེ་འཛིན་སྐྱེད་པ་ལ། སད་པ་
བཞི་དང་བྲལ་བ་ཅིག་དགོས། བཞི་ནི་འགྲོ་འདུག་མང་པོ་དགེ་སྦྱོར་གྱི་སད།
འཕོ་བསྐྱས་མང་པོ་དགེ་སྦྱོར་གྱི་སད། བློ་སྣ་མང་པོ་དགེ་སྦྱོར་གྱི་སད། ལོང་
གཏམ་མང་པོ་དགེ་སྦྱོར་གྱི་སད། དེ་རྣམས་སྤངས་ཏེ་བསྒོམ་དགོས། དེ་ལ་དབྱེ་
ན། འགྲོ་དྲུག་སྒྱུ་མར་འཆར་བྱེད། ནད་གདོན་སྒྱུ་མ་ལམ་ཁྱེར། འཆར་བྱེད་ཡོན་
ཏན་ཚོགས་དྲུག །ཞེན་མེད་སྒྱུ་མ་རང་ཤར་རོ། །དང་པོ་འགྲོ་དྲུག་སྒྱུ་མར་འཆར་
ཐམས་
- 66.



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
བྱེད་ནི། སྐྱབས་འགྲོ་ནས་བརྩམས་ཏེ་བླ་མ་ལ་གསོལ་འདེབས་ཀྱི་བར་གོང་དང་
འདྲ་བ་ལས། ཐུན་གྱི་སུམ་ཆ་ཙམ་ཐུབ་པ་བྱེད་གསུང་། དེ་ཡང་ཐེམས་ཡིག་གི་
དངོས་བསྟན་ལྟར་ན། སྒྱུ་ལུས་དབང་པོ་རབ་འབྲིང་གཉིས་ལ་གསོལ་འདེབས་
ལྔ། དབང་པོ་ཐ་མ་ལ་གསོལ་འདེབས་བཞི་ཞེས་གསུངས་ཏེ། དེའི་དོན་ནི། རབ་
འབྲིང་གཉིས་ལས་སྒྱུ་ལུས་འབྱོངས་པར་མཛད་དུ་གསོལ། །རྨི་ལམ་འབྱོར་པར་
མཛད་དུ་གསོལ། །ཞེས་སོ་སོར་དབྱེ་བ་དང་། ཐ་མའི་སྐབས་སུ། སྒྱུ་ལུས་རྨི་
ལམ་འབྱོངས་པར་མཛད་དུ་གསོལ་ཞེས་གཅིག་ཏུ་བསྡོམས་པས་གསོལ་འདེབས་
བཞིར་གྱུར་བའི་དོན་ཡིན་ཀྱང་ཕྱག་ལེན་དང་ཞལ་གྱི་རྒྱུན་ལ། དབང་པོ་རབ་
འབྲིང་ཐ་མ་གསུམ་ལ་དེ་ལྟ་བུའི་དབྱེ་བ་མི་དགོས་ཏེ། གསུམ་ཀ་ལ་གསོལ་
འདེབས་ལྔ་བྱེད་པ་དང་། བཞི་བྱེད་པ་ལ་ཁྱད་མེད་གསུང་། དེ་ནས་བླ་མ་རང་ལ་
ཐིམ་པའི་རྗེས་སུ་རང་གི་ལུས་ལྷ་སྐུའི་རྣམ་པ་ནང་སྟོང་སང་ངེ་བའི་སྨད་ཀྱི་ཆ་ལ་
སེམས་གཏད་པས། དེར་ཆོས་འབྱུང་གྲུ་གསུམ་ཁ་དོག་དཀར་ཞིང་གསལ་བ། རྩ་
བ་ཕྲ་བ་ཐུར་བསྟན་དེ་བཤང་སྒོའི་ཐད་ཙམ་ནས་མར་ལ་ཟུག་པ། གདེངས་ཀ་ཆེ་
བ་གྱེན་དུ་བསྟན་པའི་ཟུར་མདུན་མ་དེ་ལྟེ་བའི་ཐད་དང༌། ཟུར་གཞན་གཉིས་
མཁལ་ཁུང་གཡས་གཡོན་གྱི་ཕྱོགས་སུ་བསྟན་པ། །དྭངས་གསལ་འོད་ཀྱི་རང་
བཞིན་ཅན་གཅིག་བསམ། དེ་ལ་སེམས་གཏད་པས་དེའི་ནང་དུ་འགྲོ་བ་རིགས་
དྲུག་ གི་སེམས་ཅན་རྣམ་ པ་ སྣ་ཚོགས་པ་ རྣམས་ ལུས་ ལོངས་ སྤྱོད། མདོག །
དབྱིབས་ཆ་ལུགས་ཆ་བྱད་རྣམས་སྤྱི་ཚུལ་ཐ་དད་པ། རང་རང་གི་བདེ་སྡུག་མྱོང་
ཚུལ་སྣ་ཚོགས་དང་བཅས་པ་རྣམས་ཀྱི་ཆོས་འབྱུང་གི་ནང་ཁྲིག་མེར་གྱིས་གང་
བར་བསམ། དེ་ཡང་རང་རྒྱུད་ལ་འགྲོ་བ་ཐ་དད་དུ་སྐྱེ་བ་ལེན་པའི་རྒྱུ་ལས་ཉོན་
67-



ནི་གུའི་ཆོས་སྐོར་གྲུབ་པའི་དགོངས་རྒྱན།
གྱི་བག་ཆགས་ཐམས་ཅད་རིགས་དྲུག་སོ་སོའི་གཟུགས་སུ་ཤར་བ་ཡིན་སྙམ་པ་
དང༌། ལྟེ་ འོག་ན་ རིགས་དྲུག་ གི་ སྣང་བ་འཆར་བའི་རྩ་ ཡིག་ ཡོད་པ་རྣམས་
གཟུགས་བརྙན་དེ་དང་དེར་ཤར་བ་ཡིན་སྙམ་པའི་མོས་པ་ཡང་ཅུང་ཟད་བྱ། དེ་
རྗེས་དེ་རྣམས་ཉིད་རིགས་དྲུག་དངོས་ཡིན་པའི་ཚུལ་དུ་མོས་པ་ལས། སེམས་ཀྱི་
རྩི་ ཁ་ལྟེ་བའི་ རིགས་དྲུག་ལ་གཏད་ཅིང་། །སྤྱིར་མཁའ་ཁྱབ་ཀྱི་སེམས་ཅན་
ཐམས་ཅད་དམིགས་ཡུལ་དུ་བྱས་ནས་ག་རེ་འདི་རྣམས་སྣང་ནི་སྣང་། བདེན་ནི་
མི་བདེན། ཞེས་བདེན་མེད་ཀྱི་འདུན་པ་དྲག་ཏུ་སྦྱང་། ཡང་འདི་རྣམས་བདེན་
མེད་ལ་བདེན་པར་གཟུང་བས་འཁོར་བར་འཁྱམ་པ་སྙིང་རེ་རྗེ་སྙམ་སྙིང་རྗེ་བརྩེ་
ལྷག་པ་བསྒོམ། ཡང་འདི་རྣམས་འཁོར་བའི་སྡུག་བསྔལ་ལས་བླ་མས་བསྐྱབ་ཏུ་
གསོལ། ཕ་བླ་མ་མཁྱེན་སྙམ་པ། བླ་མའི་མོས་གུས་ཀྱི་གདུང་ཤུགས་དང་འབྲེལ་
བར་གསོལ་བ་ཞིག་ཀྱང་བཏབ་བོ། །དེ་ནས་དེ་རྣམས་ལ་སེམས་ཆེ་རེ་གཏད་པ་
ན། རིགས་དྲུག་གི་སེམས་ཅན་དེ་དག་གཅིག་ཡལ་གཉིས་ཡལ། རེ་རེ་ནས་རིམ་
པས་ཡལ་ཏེ། མཐར་ཆོས་འབྱུང་གི་ནང་སྟོང་སང་སོང་བ་ལ་སེམས་གཏད། དེ་
རྗེས་ནས་ལུས་དང་ཆོས་འབྱུང་ལ་ཡལ་བ་སོགས་ཀྱི་དམིགས་པའི་སྤྲོ་པའང་མི་
དགོས་ཏེ། གཏད་སོ་ཐམས་ཅད་དང་བྲལ་བའི་འཛིན་མེད་ལ་ཤིག་གེ་བཞག
།ཡང་དེ་ལ་མ་གནས་ན་རང་གཞན་སྣོད་བཅུད་ཐམས་ཅད་ལ་དམིགས་ཏེ་སྒྱུ་མ་ལྟ་
བུའོ། །མེད་བཞིན་དུ་སྣང་བའོ། ། །
སྣང་བཞིན་དུ་མ་གྲུབ་པའོ་ཞེས་ཤེས་པར་བྱ། དེས་དམིགས་པ་ཚར་
གཅིག་སོང་། དེ་ཉིད་ཡང་ཡང་བསྒོམ་པའོ། །
འདི་ལ་དམིགས་པ་གཏད་སོའི་གནད་བརྒྱད་ཡོད་དེ། ཆོས་འབྱུང་ལ་
-68-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
དམིགས་པ། རིགས་དྲུག་ལ་དམིགས་པ། འགྲོ་དྲུག་བདེན་མེད་དུ་སྦྱང་བ། སྙིང་
རྗེ་བསྐྱེད་པ། བླ་མའི་གསོལ་འདེབས། རིགས་དྲུག་སྟོང་པར་སྦྱོང་བ། རང་
བབས་སྐྱོང་བ། སྣང་སྲིད་སྒྱུ་མའི་འདུན་པའོ། །ལར་དམིགས་པ་ཞིག་ལ་འདི་
བས་ཟབ་པ་མེད་ཅེས་གསུང་། ཐུན་མཚམས་ཀྱི་ཉམས་ལེན་ནི་འདི་ལའང་འདུན་
པ་སུམ་སྦྲགས་ཁོ་ན་སྟེ། དེ་ཡང་དང་པོ་ཉིད་ནས་འདུན་པ་གསུམ་པོ་གང་རུང་
ཅིག་སླེབ་པར་བྱ་སྙམ་པ་ཙམ་གྱི་གར་ཡང་མི་རུང་བས། ཐོག་མར་གང་ཡང་རུང་
བ་ཞིག་ཐུན་མཚམས་སུ་སླེབ་པའི་ཐབས་ལ་འབད། ཚུལ་དེས་གསུམ་ཀ་ལ་རེ་རེ་
བཞིན་དུ་བསླབས་ནས། མཐར་གསུམ་པོ་གང་རུང་རེ་དང་མ་བྲལ་བར་བྱ་སྙམ་
པའི་འདུན་པ་བཏང་ན། གང་རུང་རེ་དང་མ་བྲལ་བར་ཡོང་བ་ཡིན། དཔེར་ན།
ཐོག་མར་ཐུན་མཚམས་སུ་འཆི་བ་མི་རྟག་པའི་འདུན་པ་རྟག་ཏུ་སླེབ་པར་བྱ་སྙམ་
པའི་གོ་ཆ་གྱོན་ནས། ཐུན་མཚམས་སུ་མི་རྟག་པ་གང་དྲན་ཐུབ་ཐུབ་བྱ། ཚུལ་དེ་
ལྟ་བུས་ཐུན་མཚམས་སུ་དྲན་པའི་བྱ་ར་བས་གཞུར་ན་ཟླ་བ་གཅིག་གམ་གཉིས་
ཙམ་ན་ཐུན་མཚམས་ཕལ་ཆེར་དུ་མི་རྟག་པའི་འདུན་པས་སླེབ་འོང་། དེ་བྱུང་ན་
རེ་ཞིག་དེ་བོར་ནས་ཚུལ་དེ་ཀས་བླ་མའི་མོས་གུས་ལ་བསླབ། དེ་ཡང་བྱུང་བ་ན།
ཡང་རེ་ཞིག་དེ་གཉིས་ཀ་བོར་ནས་སྒྱུ་མའི་འདུན་པ་ལ་ཚུལ་དེ་ཀས་བསླབ། དེ་
ཡང་ཐུན་མཚམས་ཕལ་ཆེར་དུ་བྱུང་ན། དེ་རྗེས་གསུམ་པོ་གང་རུང་ཞིག་དང་མ་
བྲལ་བའི་འདུན་པ་ཙམ་བཏང་བས། གསུམ་པོ་གང་རུང་རེ་དང་མ་བྲལ་བར་ཡོང་
བ་ཡིན་ནོ། །དམིགས་སྐོར་བཅུ་བདུན་པའོ། །
、 གཉིས་པ་ནད་གདོན་སྒྱུ་མ་ལམ་ཁྱེར་ལ། ཁྲིད་ཡིག་གསུམ་དང་ཟུར་
འདེབས་རྙིང་པ་རྣམས་ན། དོན་འདྲ་ཡང་རྣམ་གྲངས་ངེས་མེད་ལ་དོན་ཚང་མ་
-69•



ནི་གུའི་ཆོས་སྐོར་གྲུབ་པའི་དགོངས་རྒྱན།
ཚང་ཡང་ཅི་རིགས་འདུག་ནའང་ངེས་ཏིག་ཅན་འདི་ཡིན་ཏེ། ནད་ལམ་དུ་ཁྱེར་ན།
ན་བར་སྣང་བ་འདི་ཡང་། ལས་ངན་སྡིག་སྒྲིབ་སྦྱོང་བ་དང་། དགེ་སྦྱོར་གྱི་བསྐུལ་
མ་ཡིན་པས་མཚན་ལྡན་བླ་མའི་ཐུགས་རྗེའི་འཇུག་པ་ཡིན། སྐུ་དྲིན་རེ་ཆེ་སྙམ་པ་
བྱས་ནས། ནད་བླ་མའི་རང་བཞིན་དུ་མོས། གསོལ་བ་དྲག་ཏུ་བཏབ། མཐར་བླ་
མ་དང་ནད་དང་། རང་སེམས་གསུམ་དབྱེར་མེད་དུ་ཆེ་རེ་མཉམ་པར་བཞག །
ལུགས་གཅིག་གོ །ཡང་ན་བར་སྣང་བ་འདི་འཁྲུལ་བ་ཡིན། གནས་ཚུལ་ལ་ན་
བ་དང་། ན་མཁན་ཡོད་མ་མྱོང་། མེད་བཞིན་དུ་ན་བར་སྣང་བ་འདི རྨི་ལམ་དུ་
ན་བ་དང་འདྲ་སྙམ། ན་བའི་ཐོག་དེ་ཁར་སྒྱུ་མ་རྨི་ལམ་གྱི་དྲན་འདུན་དྲག་ཏུ་བྱ།
མཐར་ན་བར་སྣང་བ་རང་སེམས་སུ་ཤེས། དེ་ལའང་གཏད་སོ་མེད་པ་སྒྱུ་མ་ལྟ་བུ་
ལ་མཉམ་པར་བཞག ལུགས་གཉིས་པ་ཡིན། ཡང་ན་བར་སྣང་བ་འདི་སྒྱུ་མ་ལྟ་
བུ་མེད་བཞིན་དུ་སྣང་བ་ཡིན། སྣང་བ་འདི་བློས་གང་བྱས་ཡིན་སྙམ་པས་སྟེང་
རླུང་དྲག་ཏུ་མནན། ལྟེ་བའི་ཆོས་འབྱུང་གི་ནང་ནས་མར་ནད་རྣམས་སོང་། ཆོས་
འབྱུང་གི་གཤམ་ཇེ་རིང་ཇེ་རིང་་ལས་ལ་ས་འོག་ཐག་རིང་པོར་སོང་ཞིང་། ནད་
ཀྱང་དེའི་ནང་ནས་མར་སོང་བ། གཉིས་ཀར་ས་འོག་ཏུ་འཇའ་ལྟར་ཡལ་བར་
བསམ། ལུགས་གསུམ་པ་སྟེ་འདི་སྔོན་ཆད་ཞལ་ཤེས་ཡིན། དེ་ལྟར་ནད་ལམ་
ཁྱེར་གསུམ་མོ། །གདོན་ལམ་ཁྱེར་ལ་ཡང་གསུམ་སྟེ། གདོན་གྱི་གནོད་པ་དགེ་
སྦྱོར་གྱི་བསྐུལ་མར་ཤེས་ནས། བླ་མའི་ཐུགས་རྗེ་ཡིན་པ་དང་། བླ་མ་ལ་གསོལ་བ་
འདེབས་པ་དང་། བླ་མ་དང་། གནོད་བྱེད་དང་། རང་སེམས་གསུམ་པོ་རང་བཞིན་
གསལ་སྟོང་དུ་རོ་མཉམ་པའི་ངང་བསྐྱང་ངོ་། །ཡང་ན་གནོད་པར་བྱེད་པ་པོའི་འདྲེ་
གདོད་ཡང་མེད་བཞིན་དུ་སྣང་། སྣང་བཞིན་དུ་མ་གྲུབ། དེ་བཞིན་དུ་གནོད་པའི་བྱ་བ་
• 70 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ཉེར་འཚེ་སྡུག་བསྔལ་དང་། གནོད་པ་འབྱུང་བའི་ཡུལ་རང་ཉིད་ལྟ་བུ་སེམས་ཅན་དེ་
ཡང་མེད་བཞིན་དུ་སྣང་། སྣང་བཞིན་དུ་མ་གྲུབ། སྒྱུ་མ་ལྟ་བུ་ཡིན། རྨི་ལམ་ལྟ་བུ་ཡིན།
འདི་ལ་བདེན་པར་འཛིན་པ་རེ་འཁྲུལ་སྙམ་དུ་འདུན་པ་དྲག་ཏུ་སྦྱངས་པའི་མཐར།
གནོད་བྱེད་དུ་སྣང་བ་ངམ་ངམ་པ་དེ་ཀའི་ངོ་བོ་ལ་བལྟས་ཏེ་ཆེ་རེ་འཇོག་གོ །
ཡང་ན་ཆོས་འབྱུང་དང་འགྲོ་བ་དྲུག་སོགས་གོང་བཞིན་བསྒོམས་ལ།
གནོད་བྱེད་དུ་སྣང་བ་དེ་མདུན་དུ་དམིགས། སྒྱུ་མ་ལྟ་བུའི་འདུན་པའི་རྩིས་ཟིན་པའི་
ངང་ནས། རླུང་ནང་དུ་འཇུག་པ་དང་ལྷན་ཅིག་གདོན་དེ་ཡང་སྣ་སྒོ་ནས་བཅུག་སྟེ། ལྟེ་
བའི་ཆོས་འབྱུང་གི་ནང་དུ་སླེབ། ཆོས་འབྱུང་ཤིན་ཏུ་ཡངས་པོར་སོང་། རླུང་བཟུང་སྟེ་
དཀྲུགས་འཁོར་བྱས་པས། ཆོས་འབྱུང་གི་ཁ་འུབས་ཀྱིས་འདུས་པས་འབྲོས་ས་མེད།
གནོད་བྱེད་དེ་ཡང་རིགས་དྲུག་གི་གནས་ཐམས་ཅད་དུ་འཁྱམས་པས། སོ་སོའི་སྡུག་
བསྔལ་མཐོང་ཞིང་མྱོང་། ལས་འབྲས་ལ་ཡིད་ཆེས། གནོད་སེམས་ཞི། བྱང་ཆུབ་ཀྱི་
སེམས་དང་ལྡན་པར་བསམ། སླར་ཡང་རླུང་ཕྱིར་བསལ་བ་ན། གནོད་བྱེད་དེ་སྣ་སྒོ་
ནས་རྒྱངས་ཏེ་ཐོན། ཐག་ཇེ་རིང་ཇེ་རིང་ལ་ཡལ་བར་བསམ་པའམ། ཡང་ན་ལན་
ཆགས་སེལ་བའི་གཏོར་མ་བྱིན་ཏེ་གཤེགས་སུ་གསོལ། འདི་ལ་ནང་སེལ་དམིགས་པ་
དྲུག་ཡོད་ཀྱང་། དམིགས་ཆེན་གཅིག་ཏུ་བརྩི་བའམ་གཉིས་སུ་བརྩིབའང་ཡོད། འདིར་
གཅིག་ཏུ་བསྡོམས་ཏེ། དམིགས་སྐོར་བཅོ་བརྒྱད་པའོ། །
གསུམ་པ་འཆར་བྱེད་ཡོད་ཏན་ཚོགས་དྲུག་ནི། སྒྱུ་ལུས་དབང་པོ་ཐ་མའི་
དམིགས་པ་བསྒོམས་པའི་ གནས་ སྐབས་ ཀྱི་ཕན་ཡོན་བཤད་པ་སྟེ། འདི་ལ་
དམིགས་པ་ལོགས་པ་མེད། དེ་ཡང་དྲོད་སྐྱེ་བ་དང་གཅིག།ཐིག་ལེ་བརྟན་པ་དང་
གཉིས། རྨི་ལམ་སྦྱོང་སྤེལ་དང་གསུམ། འགྲོ་དྲུག་གི་ཡུལ་སྣང་དང་བཞི། སེམས་
- 71 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཅན་སྨིན་གྲོལ་དང་ལྔ། སྒྱུ་མ་རང་ཤར་དང་དྲུག་གོ །དང་པོ་ནི། ལྟེ་བ་དང་དབུ་
མའི་མས་སྣ་གཏུམ་མོའི་རྩ་ཡིག་ཡོད་སའི་གནས་ལ་གནད་དུ་བསྣུན་པ་ཡིན་པས་
དྲོད་རང་ཤུགས་ལ་སྐྱེའོ། །གཉིས་པ་ནི། དབུ་མའི་མས་སྣར་སེམས་གཏད་པར་
སོང་བས། རླུང་ཡང་དེར་འགག །དེས་རྩ་ཁ་སྡོམ། ཐིག་ལེ་ཟིན་ཅིང་བརྟན་པར་
འགྱུར་རོ། །གསུམ་པ་ནི། །དབུ་མའི་མས་སྣ་རྩ་མདུད་གྲུ་གསུམ་གྱི་ནང་དུ་
རིགས་དྲུག་གི་རྩ་ཡིག་ཡོད་པས། དེ་ལ་གནད་དུ་བསྣུན་པར་སོང་བའི་ཕྱིར། རྨི་
ལམ་དུ་ཡང་རིགས་དྲུག་གི་གཟུགས་བརྙན་དང་། ཡུལ་ཕྱོགས་སྣ་ཚོགས་པའི་
རྣམ་པ་ཅན་གྱི་སྦྱོང་སྤེལ་སྤྲུལ་བསྒྱུར་དུས་གཅིག་ཏུ་འབྱུང་ངོ་། །བཞི་པ་ནི།
རིགས་དྲུག་གི་རྩ་ཁམས་ལ་རླུང་སེམས་ཀྱིས་གནད་དུ་བསྣུན་པ་ཡིན་པས།
རིགས་དྲུག་གི་གནས་ལྐོག་གྱུར་རྣམས་མཐོང་བའི་ཡུལ་སྣང་གཏན་ལ་འབེབས་
ཐུབ་བོ། །
ལྔ་པ་ནི། མཁའ་ཁྱབ་ཀྱི་སེམས་ཅན་ཐམས་ཅད་ལ་སྟོང་ཉིད་སྙིང་རྗེ་བླ་
མའི་མོས་གུས་གསུམ་གྱི་སྒོ་ནས་རང་གཞན་མཉམ་ཉིད་དུ་བསྒོམས་པ་ཡིན་པས་
སེམས་ཅན་སྨིན་གྲོལ་ནུས་པའོ། །དྲུག་པ་ནི། ལྟེ་བ་སྤྲུལ་པའི་འཁོར་ལོ་ནི་གཉིད་
སད་དུས་ཀྱི་འཁྲུལ་བ་འཆར་བའི་གཞི་ཡང་ཡིན། དེ་ལ་གནད་དུ་བསྣུན་ནས་
སད་དུས་ཀྱི་འཁྲུལ་བ་དག་བྱེད་སྒྱུ་ལུས་ཀྱི་རྟོགས་པ་རང་ཤར་དུ་འབྱུང་བའི་ནུས་
པ་ཡོད་པའང་ཡིན་པ་ལས་དེ་ལ་གནད་དུ་བསྣུན་པ་ཡིན་པས། སྒྱུ་ལུས་ཀྱི་རྟོགས་པ་
ཞེས་བྱ་བ་རྟོག་བྲལ་གྱི་ལྷ་སྐུ་སྣང་སྟོང་སྣང་བ་རབ་འབྱམས་སྒྱུ་མ་ལྟ་བུ་རང་ཤར་དུ་
ཡོང་བའོ། །བཞི་པ་ཞེན་མེད་སྒྱུ་མ་རང་ཤར་ནི། དབང་པོ་ཐ་མ་ཁོ་ནའི་ཁྱད་ཆོས་
མ་ཡིན་ཏེ། སྤྱིར་སྒྱུ་ལུས་ཀྱི་རྟོགས་པ་ཚད་དུ་ཕྱིན་པའི་རྟགས་བཤད་པའོ། །དེ་
•72-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ཡང་སྒྱུ་ལུས་བསྒོམས་པས་ད་ལྟ་ནས་ཆགས་སྡང་མཐོ་དམན་གྱི་ཨ་འཐས་འདི་ཇེ་
ཆུང་དུ་སོང་ནས། མཐར་བདེ་སྡུག་ཆགས་སྡང་ཐམས་ཅད་ཡུལ་སྟོངས་ཏེ། རང་
གི་གཡས་ནས་མི་གཅིག་གིས་བསྟོད་པ་ལ་དགའ་བ་མེད། གཡོན་ནས་ཅིག་ཤོས་
ཀྱིས་སྨད་པ་ལ་མི་དགའ་བ་མེད། རང་ངམ་རང་ཕྱོགས་གཏམ་སྙན་པ་དང་།
ནོམ་པ་སོགས་ཐོབ་པ་ལ་དགའ་བ་མེད། གཏམ་མི་སྙན་པ་དང་ཡོ་བྱད་ཤོར་བ་
ལ་མི་དགའ་བ་མེད་པ་དེའི་ཚེ། སྒྱུ་ལུས་ཀྱི་ཉམས་རྟོགས་ལ་བརྟན་པ་ཐོབ་པ་
ཡིན། ཇི་སྐད་དུ། ཙན་དན་སྟེའུ་མཚུངས་པ་ལ། །ཆགས་བྲལ་ཞེས་ནི་བརྗོད་པ་
ཡིན། །ཅེས་བཤད་པ་ལྟ་བུའོ། །ཕྱི་མ་འདི་གཉིས་ལ་དམིགས་སྐོར་བརྩི་རྒྱུ་མེད།
ཆོས་ཐུན་ནི་གཅིག་གམ་གཉིས་ཇི་ལྟར་འོས་པའོ། ༈ །གསུམ་པ་རྨི་ལམ་ཉིང་འཁྲུལ་
རང་དག་གི་ཁྲིད་ལ། རྨི་ལམ་བཟུང་བ། སྦྱང་བ། སྤེལ་བ། སྤྲུལ་པ། བསྒྱུར་བ།
ཡུལ་སྣང་གཏན་ལ་དབབ་པ་སྟེ་དྲུག་གོ །དང་པོ་རྨི་ལམ་བཟུང་བ་ལ། རང་ཟིན་
ཐིག་ལེ་དབང་བཞིའི་གནད་ཀྱི་གདམས་པ་དང་། དེ་ལ་མ་ཟིན་ན་གནད་འཇུག་
མེད་དགུ་ལ་བརྟེན་པའོ། །དང་པོ་ནི། འདི་རྨི་ལམ་འཛིན་པའི་དམིགས་པའི་རྩ་
བ་གལ་ཆེ་ཤོས་ཡིན་ཏེ། དེ་ལ་ བླ་མའི་རྣལ་འབྱོར་ནི། དམིགས་པ་སྤྱི་ཁོག་
ཐམས་ཅད་སྒྱུ་ལུས་ཀྱི་སྐབས་དང་མཚུངས། ཁྱད་པར་མི་འདྲ་བ་ནི། དུས་གསུམ་
སངས་རྒྱས་ཐམས་ཅད་འདུས་པའི་ངོ་བོ་བླ་མ་རིན་པོ་ཆེ། སེམས་ཅན་ཐམས་ཅད་
ཀྱི་དོན་དུ་བདག་གིས་བདག་འཛིན་བློས་ཐོངས་པར་མཛད་དུ་གསོལ། དགོས་
མེད་རྒྱུད་ལ་སྐྱེ་བར་མཛད་དུ་གསོལ། རྨི་ལམ་ཟིན་པར་མཛད་དུ་གསོལ། ཅེས་
གསོལ་འདེབས་ཀྱི་མཐའ་བསྒྱུར་བ་ཁོ་ན་ཡིན། འདིར་མ་ཟད་གཞན་ཐམས་ཅད་
ལ་ཡང་འདྲ་སྟེ། གསོལ་འདེབས་ཀྱི་ཚིག་དང་པོ་གཉིས་ཐམས་ཅད་མཚུངས་ཤིང་།
- 73 -



ནི་གུའི་ཆོས་སྐོར་གྲུབ་པའི་དགོངས་རྒྱན།།
ཚིག་རྐང་གསུམ་པ་མཐའ་བསྒྱུར་བ་ཁོ་ནའོ། །དེ་ལྟར་ཐུན་གྱི་སུམ་ཆ་ཙམ་བླ་
མའི་རྣལ་འབྱོར་བསྒོམས་ནས། བླ་མ་འོད་དུ་ཞུ། རང་ལ་ཐིམ། རང་ལུས་ལྷ་སྐུ་
གསལ་སྟོང་དུ་ཤར་བའི་ལུས་ཀྱི་དབུས་སུ་རྩ་དབུ་མ་ཁ་དོག་དཀར་བ་དྭངས་
གསལ་ཤེལ་གྱི་སྦུབས་ལྟ་བུ། ཡར་སྣ་སྤྱི་བོ་དང་། མར་སྣ་གསང་བར་ཟུག་པ།
དབུ་མའི་ནང་གི་ཡས་སྣར་ཧཾ་དཀར་བོ་མགོ་བོ་ཐུར་དུ་བལྟ་བ་དང་། མས་སྣར་ཧཱུྃ་
དམར་པོ་མགོ་བོ་གྱེན་དུ་བལྟ་བ་ཞིག་གསལ་བཏབ། གང་ཤར་ལ་སྤྱིར་བདེན་
མེད་དང་། སྒོས་སུ་རྨི་ལམ་དུ་ཤེས་པའི་རྩིས་བཟུང་ནས་བསྒོམ་པ་ཞིག་ཐམས་
ཅད་དུ་གལ་ཆེ། སྤྱི་བོའི་ཧཾ་ལས་ཐིག་ལེ་དཀར་པོ་སྲན་མ་ཙམ་ཞིག་ཧྲིལ་གྱིས་
ཆད། སྙིང་གར་སླེབ། ཉོན་མོངས་པ་གཏི་མུག་དག །སྙིང་ག་ཡན་ཆད་ཁོག་སྟོད་
ཡང་ཆོད་པའམ། བདེ་ཆོད་ཀྱིས་སོང་བར་བསམ། གསང་བའི་ཧཱུཾ་ལས་ཐིག་ལེ་
དམར་པོ་སྲན་རྡོག་ཙམ་ཞིག་ཡར་ཆད་སྙིང་གར་སླེབ། ཉོན་མོངས་པ་འདོད་
ཆགས་དག །སྐེད་མན་ཆད་ ཁོག་སྨད་ ཡང་ཆོད་ པའམ། བདེ་ཆོད་ ཀྱི་ སོང་།
དཀར་དམར་གཉིས་པོ་སྙིང་གར་འཛོམ། ཞེ་སྡང་ནི་རང་དག་ལ་སོང་། སྙིང་གའི་
ཐད་བདེ་སང་བ་དང་། ཡང་ཆོད་ཀྱིས་སོང་བར་བསམ། དེ་ནས་དབུ་མའི་ནང་
སྙིང་གའི་ཐད་ཀྱི་ཁོང་སྟོང་དེར། ཐིག་ལེ་གཉིས་པོ་འབྲོས་འདེད་ཀྱི་ཚུལ་དུ་
འཁོར་བ་ལ་སེམས་གཏད། འཁོར་ཚུལ་གཡས་སྐོར་དང་གཡོན་སྐོར་རང་གི་བློ་
ལ་གང་བདེ་ཡིན། དེ་ལ་སེམས་གཏད་དེ། རྨི་ལམ་རང་ཡིན་སྙམ་པའི་འདུན་པ་
གསུམ་བཞི་ཞིག་བྱ། དེ་ནས་ཐིག་ལེ་གཉིས་པོ་དེ་གཅིག་རྗེས་གཅིག་གིས་ཟིན་
པའི་ཚུལ་གྱིས་རེག་ཙམ་རེག་ཙམ་འདུག་ཀྱང་འཁོར་བ་ལ་སེམས་གཏད། རྨི་
ལམ་ཡིན་སྙམ་འདུན་པ་དྲག་ཏུ་སྦྱང་། དེ་རྗེས་ཡང་སྔར་བཞིན་ལས། རེག་པ་ལ་
-74 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
བརྟེན་ནས་ལུས་སེམས་བདེ་ཆིལ་ཆིལ་ཡོང་བར་མོས། དེ་ལའང་སྒྱུ་མའི་འདུན་
པ་སྦྱང་། དེ་ནས་དཀར་པོ་དམར་པོ་ལ་ཐིམ་དཀར་པོ་ཡལ་བའམ། དེ་གོ་ལྡོག་
ཀྱང་རུང་སྟེ། གང་ལྟར་ཡང་གཅིག་ལ་གཅིག་ཤོས་ཐིམ། དེ་ཡང་གཏད་ཡལ་དུ་
སོང་བར་བསམ། དེ་ཀའི་ངང་ལ་ཅི་ཡང་མི་བསམ་པར་ཅུང་ཟད་བཞག །དེ་ནས་
ཡང རང་གཞན་སྣང་བ་ཐམས་ཅད་ལ་སེམས་གཏད་དེ། འདི་ཐམས་ཅད་སྣང་
ནི་སྣང་། བདེན་ནི་མི་བདེན་སྙམ་པ་དང་། ཁྱད་པར་དུ་ཡང་ང་གཉིད་དུ་སོང་
འདུག །སྣང་བ་འདི་ཐམས་ཅད་རྨི་ལམ་རང་ཡིན་པ་འདུག་སྙམ་པའི་འདུན་པ་
དྲག་ཏུ་སྦྱོང་སྟེ། དམིགས་པ་ཚར་གཅིག་སོང་། ཡང་རྩ་དབུ་མ་གསལ་འདེབས་པ་
སོགས་ཡང་ནས་ཡང་དུ་དེ་ཁོ་ན་བསྐྱར་གྱིན་བསྒོམ། ཐུན་མཚམས་སུ་ཡང་སྒྱུ་
མའི་འདུན་པའི་དོད་དུ་རྨི་ལམ་གྱི་འདུན་པ་བཅུག་ནས། འདུན་པ་གསུམ་སྦྲགས་
བྱ་སྟེ། མི་རྟག་པ་དང་། མོས་གུས་དང་། རྨི་ལམ་གྱི་འདུན་པ་སྟེ་གསུམ་མོ། རྨི་
ལམ་འདུན་པའི་གནད་བྱ་བ་ཡིན་པས་འགྲོ་འཆག་ཉལ་འདུག་ཟས་ཟ་བ་གཏམ་
སྨྲ་བ་མདོར་ན་སྤྱོད་ལམ་ཐམས་ཅད་དུ་ང་གཉིད་དུ་སོང་འདུག རྨི་ལམ་རྨི་བར་
འདུག །རྨི་ལམ་རང་ཡིན་ཨང་སྙམ་པ་རྒྱུན་ཆགས་སུ་བྱུང་ན། རྨི་ལམ་ཟིན་པ་ལ་
ཚེགས་མེད་པས་འདི་རང་གལ་ཆེའོ། །དེ་ལྟར་བསྒོམས་པས་མྱུར་དུ་རྨི་ལམ་ཟིན་
པར་འགྱུར་རོ། །ཡང་ལས་འབྲེལ་ཆུང་བ་འགའ་ལ་ཉིན་པར་བསྟར་ཆགས་སུ་
བསྒོམས་ཀྱང་འཕྲལ་དུ་མ་ཟིན་པར་འགོར་ན་ཡང་ཟླ་བ་གཅིག་གམ། ཟླ་བ་ཕྱེད་
དང་གཉིས་ཙམ་གྱི་བར་དུ་ཟིན་དུ་རེ་བ་ དང༌། མ་ཟིན་གྱི་དོགས་པའི་ རྩིས་
བཏབ་མི་བྱེད་པར་ཅི་དགར་བསྒྱུར། འདུན་པ་དྲག་ཏུ་བྱེད་པ་གལ་ཆེ། སྤྱིར་སྔོན་
གྱི་ནཱ་རོ་ཆོས་དྲུག་པ་རྣམས། དབང་པོ་རབ་ཏུ་གྱུར་པ་ལ། ལོ་ཡིས་ཟིན་པར་དག་
- 75 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཀྱང་སྲིད་ཟེར། ལོ་གཅིག་ཙམ་བསྒོམས་ན་རྨི་ལམ་ཟིན་པ་ལ་བརྟན་པ་ཐོབ།
།ཅེས་འདོད་པར་འདུག།ཆོས་འདིའི་ལུགས་ཀྱིས་དབེན་པའི་གནས་སུ་གྲིབ་ཀྱིས་
མ་ཕོག།ལོང་གཏམ་དང་མ་འདྲེས། ངེས་འབྱུང་སྐྱོ་ཤས་དང་བཅས་པར་བསྒོམས་
ན། ཞག་བདུན་ནམ་བཅུ་ཚུན་ལ་འགོ་ཐོ་རེ་བ་ཟིན་ཡོང་། དེ་ནས་མ་འབྱམས་མ་
དྲེད་ཞུད་ཀྱིས་མ་འཁྱེར་བར་བསྒོམས་ན། ཟླ་བ་གསུམ་མམ་བཞི་ཚུན་ཆོད་ལ་རྨི་
ལམ་ཟིན་ཅིང་བརྟན་པ་ཐོབ་པར་འོང་ངོ་། །ལར་མ་བསྒོམས་པས་ཀྱང་རྨི་ལམ་
ལན་རེ་ཟིན་པ་འོང་སྟེ། དེ་འདྲ་སྟེས་དབང་ཙམ་ཡིན་གཏད་པ་ཅང་མེད། ཡང་
དང་པོར་བསྒོམ་མ་ཐག་རང་དུ་ཟིན་པའང་ཡོང་སྟེ ཡོད་དེ། རྐྱེན་གསར་ངས་
ཀྱིས་ཟིན་པ་ཟེར། རྗེས་ལ་མི་ཡོང་། དེ་འདྲས་ཟིན་པའི་གོ་མི་ཆོད། རྒྱུན་འཐུད་
མི་ཐུབ། འདིར་དམིགས་པའི་སྟོབས་ཀྱིས་ཟིན་པ་དང་། འདུན་པའི་སྟོབས་ཀྱིས་
ཟིན་པ་ཅིག་དགོས། དེ་འདྲས་ཟིན་ན་འདི་ལན་གཅིག་ཟིན་པའི་རྗེས་སུ་ཉམས་
ལེན་མ་བཤོལ་ན་གོང་འཕེལ་དུ་སོང་ནས་བསྟར་ཆགས་སུ་ཟིན་ཡོང་བ་ལ་དཀའ་
ལས་མེད་པ་ཡིན་ནོ། །དམིགས་སྐོར་བཅུ་དགུ་པའོ། །
གཉིས་པ་གནད་འཆུག་མེད་དགུ་ལ་བརྟེན་པ་ནི། དམིགས་པ་སྔ་མའི་
སྤོགས་ཆོག་ཡིན་ཏེ། སྤྱིར་ནི་རང་ཟིན་ཐིག་ལེ་དབང་བཞིའི་གནད་ཉིད་ཤིན་ཏུ་
ཟབ་པས། དེ་ཀས་རྨི་ལམ་ཟིན་དགོས་ཀྱང་དགོས་འོང་ཡང་འོང་། སྤོགས་ཆོག་
འདི་ དག་ དགོས་ པ་ ཆེར་ མི་འོང་། ཅི་ སྟེ་ན། དམིགས་ པ་ སྔ་མ་འབད་པས་
བསྒོམས་ཀྱང་ཟླ་ཤས་མ་ཟིན་ན། བོགས་འདོན་འདི་རྣམས་རིམ་གྱིས་བྱ་སྟེ། དེ་
ལ་གནད་འཆུག་མེད་དགུ་ཞེས་བྱ་བ། དུས་ཀྱི་གནད་གསུམ། ཐོ་རངས། ནམ་
ལངས། ཉི་མ་རྩེ་ཤར་རོ་ལུས་ཀྱི་གནད་གསུམ་ནི། སྐྱིལ་ཀྲུང༌། ཙོག་པུ། སེང་
- 76-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ། །
གེའི་ཉལ་སྟབས་གསུམ་མོ། །དམིགས་ པའི་ གནད་གསུམ་ནི། རྟོག་མེད་ལ་
བཟུང་ བ་ གཉིས་ དང་། རྟོག་བཅས་ ལམ་ དུ་ ཁྱེར་བའོ། །དེ་ ལྟར་ དགུ་ ལས།
སྐབས་འདིར་དམིགས་པའི་གནད་གསུམ་མོ། །དེ་ལ་དང་པོ་རྟོག་མེད་ལ་བཟུང་
བ་དམིགས་པའི་གནད་རྒྱ་བསྐྱེད་པ་ནི། དབུ་མ་ཡི་གེ་གཉིས་དང་བཅས་པ་
གསལ་འདེབས་པ་སྔར་བཞིན། དེ་རྗེས་རླུང་རོ་བསལ། སྟེང་རླུང་ནང་དུ་རྔུབས་
པ་དང་ལྷན་ཅིག་ཧཾ་ལས་ཐིག་ལེ་དཀར་པོ་ཆད་ཏེ་སྙིང་གར་སླེབ། འོག་རླུང་ཡར་
འཐེན་པས་ཧཱུྃ་ལས་ཐིག་ལེ་དམར་པོ་ཆད་དེ་སྙིང་གར་སླེབ། རླུང་ཁ་སྦྱོར་དུ་
བཟུང་སྐབས། ཐིག་ལེ་གཉིས་པོ་སྙིང་གར་འཁོར་བ་ལ་སེམས་གཏད། རྨི་ལམ་
གྱི་འདུན་པ་བྱ། བུམ་དབང་ངོ་། །དེ་རྗེས་རླུང་ཕྱིར་བསལ་བའི་དུས་ཐིག་ལེ་
དཀར་པོ་སྣ་བུག་གཡས་དང་། དམར་པོ་གཡོན་ནས་ཐོན་ཏེ། སྨིན་མཚམས་སུ་
འཁོར་བ་ལ་སེམས་གཏད་དེ། རྨི་ལམ་གྱི་འདུན་པ་དྲག་ཏུ་བྱ། གསང་དབང་
ངོ༌། །ཐིག་ལེ་དེ་གཉིས་རང་གི་མདུན་ཐད་དུ་བབས་ཏེ། དཀར་པོ་དཔལ་འཁོར་
ལོ་སྡོམ་པ་ཡབ་དང་། དམར་པོ་རྡོ་རྗེ་ཕག་མོར་གྱུར། ཁ་སྦྱོར་ལྷན་ཅིག་སྐྱེས་པའི་
སྐུར་གྱུར་པ་ལ་སེམས་གཏད་དེ་རྨི་ལམ་གྱི་འདུན་པ་དྲག་ཏུ་བྱ། ཤེས་རབ་ཡེ་
ཤེས་ཀྱི་དབང་ངོ་། །ཡུམ་ཡབ་ལ་ཐིམ། དེ་ཡང་མཁའ་དབྱིངས་སུ་ཡལ་ བར་
བསམས་ཏེ། མི་རྟོག་པ་ལ་མཉམ་པར་བཞག།དབང་བཞི་པའོ། །དེ་ལས་ལངས་
པ་ན་རྨི་ལམ་གྱི་འདུན་པ་དྲག་ཏུ་སྦྱངས། དེ་ཉིད་ཡང་ཡང་བསྐྱར་གྱིན་བསྒོམ།
ཐུན་མཚམས་ཀྱི་སྤྱོད་ལམ་སྔར་དང་འདྲ། མཚན་མོ་ཉལ་ཁར་མདུན་གྱི་ལྷན་སྐྱེས་
ཡབ་ཡུམ་དབྱིངས་སུ་ཡལ་བ་དེ་ཀའི་ངང་དེར་རྣམ་རྟོག་གཞན་གྱིས་བར་མ་ཆོད་པར་
གཉིད་དུ་འགྲོ་བར་བྱ། བར་སྐབས་སུ་གཉིད་སད་ན། དམིགས་པ་དེ་ཡོངས་རྫོགས་
-77-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཚར་རེ་བསྒོམ་ཐུབ་ན་ལེགས། མ་ཐུབ་ན་རྨི་ལམ་གྱི་འདུན་པ་རེ་བྱའོ། །ནམ་སྨད་གཉིད་
ཀྱི་ལྷག་མ་ཅུང་ཟད་རེ་ཡོད་པའི་སྐབས་དེར་གཉིད་སངས་ཏེ། ལུས་གནད་བཅས། སྔར་
གྱི་དམིགས་པ་དེ་ཀ་ལ་འདུན་པ་དྲག་པོ་དང་བཅས་ནས་བསྒོམ། དེ་རྗེས་དུས་གནད་
གསུམ་པོ་གང་རུང་གཅིག་གི་དུས་སུ་སླེབས་པ་དང་། ལུས་གནད་གསུམ་པོ་གང་རུག་
ཞིག་བཅས་ཏེ། དམིགས་པ་སྔར་གྱི་དེ་ཀ་རིམ་ཅན་དུ་བསྒོམས་ནས། མཐར་ཐམས་
ཅད་ཡལ་བའི་ངང་ལ་རྣམ་རྟོག་གཞན་གྱི་བར་མ་ཆོད་པའི་ངང་ནས་གཉིད་དུ་འགྲོ་བར་
བྱ། སྔར་ནས་དམིགས་པ་གོང་མ་རང་ཟིན་ཐིག་ལེ་དེ་བསྒོམས་པའི་གོམས་ཤུགས་ཆེ་
བར་ཡོད་ན། ལན་གཅིག་པོ་དེ་ཀ་ལ་ཟིན་འོང་། གོམས་ཤུགས་ཧ་ཅང་ཆེ་བ་མེད་ཀྱང་
ཞག་འགའ་རེར་ལན་འགའ་རེ་བསྐྱར་ན་ཟིན་འོང་ངོ་། །དམིགས་སྐོར་ཉི་ཤུ་པའོ། །
ཡང་ན་དམིགས་པའི་གཞི་མདོར་བསྡུས་པ་ལ་བསླབ་ཏེ། བླ་མའི་རྣལ་འབྱོར་
སྔར་བཞིན་བསྒོམ། རང་གི་སྙིང་གར་བླ་མ་སྐུ་དངོས་སམ། རྡོ་རྗེ་འཆང་དཀར་པོ། དེའི་
ཐུགས་ཀར་ཧཱུཾ་ཡིག་དཀར་པོ་འོད་ཀྱི་རང་བཞིན་ཅན་ཞིག་བསྒོམ། བླ་མ་ལ་མོས་གུས་
དང་རྨི་ལམ་གྱི་འདུན་པ་གཉིས་ལྡན་དུ་བསྒོམས་ཏེ་ཡིད་ཀྱིས་གསོལ་བ་བཏབ།
ཧཱུྃ་ལས་འོད་འཕྲོས་སྣང་བ་ཐམས་ཅད་ཁྱབ། རྨི་ལམ་ཡིན་སྙམ་པ་བྱ། སྣང་བ་
ཐམས་ཅད་འོད་དུ་ཞུ་ནས་རང་ལ་ཐིམ། བུམ་དབང་ངོ༌། །རང་ཡི་དམ་དུ་གསལ་
བ་ལ་རྨི་ལམ་གྱི་དྲན་འདུན་བྱ། དེ་འོད་དུ་ཞུ་ནས་སྙིང་གའི་བླ་མ་ལ་ཐིམ། གསང་
དབང་ངོ༌། དེ་ལའང་རྨི་ལམ་གྱི་དྲན་འདུན་བྱ། བླ་མ་འོད་དུ་ཞུ་ནས་ཧཱུྃ་ལ་ཐིམ།
ཤེར་དབང་ངོ༌། །དེ་ནས་ཧཱུྃ་ཡང་འཇའ་ལྟར་ཡལ་བར་བསམས་ལ། དེ་ཀའི་ངང་
བསྐྱང་། དབང་བཞི་པའོ། །དེ་ནས་རྨི་ལམ་གྱི་འདུན་པ་དྲག་ཏུ་སྦྱངས། ཡང་དེ་
ཉིད་བསྐྱར་གྱིན་ཐུན་གྲངས་དང་ཐུན་ཚད་མེད་པར་བསྒོམ་པ་ཡིན་ཏེ། ལག་ལེན་
- 78 -
པ་



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ། །
དེ་ལྟར་བསྒོམ་དགོས་སོ། །འཇག་བསམ་གཉིས་ཀར་གྱི་ཁྲིད་ཡིག་ལས། ཕྱི་སྣོད་
བཅུད་རང་ལ་བསྡུ་བ་མི་གསལ་བ་དང་། ཉིན་མོའི་དམིགས་པ་ལ་འོད་གསལ་དུ་
བསྡུ་བ་ཡང་མི་གསལ་བ་ནི། ལག་ལེན་ཅུང་ཟད་སྦས་པ་ཡིན་ལ། མཁས་གྲུབ་
གཞོན་ནུ་གྲུབ་ནི། འོད་གསལ་བཟུང་བའི་སྐབས་ཀྱི་དམིགས་པ་བཞིན་རིམ་པས་
སྤྲོ་བར་ཡང་བཞེད་དོ། །དེ་གཉིས་ལ་རྟོག་མེད་ལ་བཟུང་བ་ཞེས་ཐ་སྙད་མཛད་
པའི་རྒྱུ་མཚན་དངོས་ སུ་ ལས་ལ་སྦྱོར་བའི་སྐབས། དམིགས་ པ་བསྡུས་ནས་
གཉིད་དུ་འགྲོ་བའི་བར་ལ། རྣམ་རྟོག་གཞན་གྱི་བར་མ་ཆོད་པ། བསམ་མེད་དུ་
གནས་པ་ཞིག་དགོས་པའི་དོན་ཡིན་ནོ། །དམིགས་སྐོར་ཉེར་གཅིག་པའོ། །
གཉིས་པ་རྟོག་བཅས་ ལམ་ཁྱེར་ནི། སྔོན་འགྲོ་སྔར་དང་འདྲ་བ་ལས།
རང་གི་མགྲིན་པའི་རྩ་འདབ་བཞི། པདྨ་དམར་པོ་འདབ་མ་བཞི་པར་གྱུར་པའི་ལྟེ་
བར་ༀ་དམར་པོ་དེའི་འོད་དམར་པོས་མགྲིན་པའི་ཕྱོགས་ཐམས་ཅད་ཁྱབ་པར་
བསྒོམ། རླུང་བུམ་ཅན་ནམ་འཇམ་རླུང་བཟུང་སྟེ། ཉིན་ཕྱེད་ཡན་ལ་བདག་ཅེས་
ཀྱང་དོ་ནུབ་རྨི་ལམ་ཟིན་པར་བྱ། རྨི་ལམ་ལ་རྨི་ལམ་དུ་ངོ་ཤེས་པར་བྱ། ཞེས་
འདུན་པ་དྲག་པོ་བཏང་། ཉིན་ཕྱེད་མན་ཆད་ལ་ང་གཉིད་དུ་སོང་འདུག །སྣང་བ་
འདི་རྨི་ལམ་ཡིན་པར་འདུག་སྙམ་པའི་འདུན་པ་དྲག་ཏུ་བྱ། སྲོད་ཐུན་ལ་ད་ནི་
མྱུར་དུ་རྨི་ལམ་འོང་བས་འདི་ཉིད་དུ་ངོ་ཤེས་པར་བྱེད་དགོས་སྙམ་པའི་འདུན་པ་
གཏོང་། དེ་ཡང་ད་ལྟའི་སད་དུས་ཀྱི་སྣང་བ་རགས་པ་འདི་ནུབ་གཉིད་འཐུག་པོ་
རང་དུ་མ་སོང་བའི་བར་དེར། གཉིད་དང་སྣང་བའི་བར་གྱི་རྣམ་རྟོག་ཅེས་བྱ་བ།
རྣ་བར་སྒྲ་ཙི་རོང་བའམ། ལུས་སྦྲིད་པ་སྙམ་དང་། ཐིབ་ཐིབ་ནོན་པའམ། སྨིན་
མཚམས་སུ་སྒྲིང་སྒྲིང་པ་དང་དབུགས་ཐུམ་ཐུམ་པ་ལྟ་བུའི་ཉམས་ཀྱི་རྗེས་སུ། མི་
- 79-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཁྱི་ལ་སོགས་པའི་འགྲོ་བ་དང་། ཁང་ཁྱིམ་དང་། ལམ་ཁ་ལ་སོགས་པའི་རྣམ་པ་
སྲིབ་ཙམ་སྲིབ་ཙམ་འོང་བ། འོག་འགྱུ་ལས་ནི་གསལ། རྨི་ལམ་དངོས་ལས་ཅུང་
མི་གསལ་བའི་སྣང་ཆ་སྲབ་སྲིབ་ཙམ་འབྱུང་བ་དེ་ལ་གཉིད་དང་སྣང་བའི་བར་གྱི་
རྣམ་རྟོག་ཟེར་བ་ཡིན། སྐབས་འདིར་དེ་རྨི་ལམ་དུ་ངོ་ཤེས་པར་བྱེད་དགོས་སྙམ་
དུ་འདུན་པ་དྲག་ཏུ་སྦྱང་། གནས་སྐབས་དེ་གསུམ་ལ་འདུན་པ་བསྒྱུར་བ་མ་
གཏོགས་དམིགས་པ་འདྲ། དུས་གནད་གསུམ་དུ་ལུས་གནད་གསུམ་བཅས་ནས་
འཛིན་ཚུལ་ཡང་གོང་དང་འདྲ་མོད། དམིགས་པའི་ཡུལ་སྟོང་པར་བསྡུས་ནས་
འཇོག་པ་དེ་མི་བྱེད་པས། ཨོ་ཡིག་ལ་སེམས་གཏོད་ཅིང་། ད་ལྟ་རང་གཉིད་དང་
སྣང་བའི་བར་གྱི་རྣམ་རྟོག་ཡོང་བ་འདི་ངོས་འཛིན་དགོས་སྙམ་པའི་འདུན་པའི་
ཤུགས་ཧ་ཅང་དྲག་པ་མིན་ཙམ་བསྟེན་པའི་སྒོ་ནས་གཉིད་དུ་འགྲོ་བར་བྱ། དེར་
གཉིད་དང་སྣང་བའི་བར་གྱི་རྣམ་རྟོག་བྱུང་ན། འདི་ཀ་རྨི་ལམ་ཡིན་སྙམ་པའི་
འདུན་པ་བག་ཙམ་བཏང་སྟེ། ཐུར་སེལ་ཅུང་ཟད་བསྐུམ་གསུང་། འོན་ཀྱང་
བཅས་བཅོས་མང་ན་གཉིད་དེངས་འགྲོ་བས་འདུན་པ་བག་ཙམ་གྱི་ངང་ནས་
གཉིད་དུ་འགྲོ་བར་བྱ། གཉིད་དང་སྣང་བའི་བར་གྱི་རྣམ་རྟོག་ངོས་འཛིན་ཅིང་།
དེ་ཡང་འདུན་པ་རྟོག་བཅས་ཀྱིས་འཛིན་པས་རྟོག་བཅས་ལམ་ཁྱེར་ཅེས་བྱའོ། །
འདི་རྨི་ལམ་མི་ཟིན་པ་མི་སྲིད་པའི་གདམས་པའོ་གསུང་། འདིར་འཇག་བསམ་
གསེར་གླིང་པ་གསུམ་ཀར་གྱི་ཁྲིད་ཡིག་ལས། མགྲིན་པའི་ཨོ་གྱི་བཤད་པ་ཟུར་
ཙམ་མཛད་ནས་ཆམས་ཏེ་བཞག །ཉིན་པར་གྱི་དམིགས་པ་སྔར་གྱི་དམིགས་པ་
ཀ་བསྒོམ་གསུང་རྟོག་མེད་གཉིས་ལ་ཁ་འཕངས་ཚུལ་མཛད་པ་དང་། འཇག་ཆེན་
གྱིས། ཡང་ན་དམིགས་པ་གཉིས་ཀྱི་བོགས་འདོན་དུ། དེ་གཉིས་རང་མི་སྒོམ་
• 80 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
པར་རྨི་ལམ་གྱི་འདུན་པ་སྤྱི་ལྡོག་དེ་སྦྱོང་བར་གསུངས་པ་རྣམས་ཀྱིས་མན་ངག་
ཞལ་ཤེས་ལ་ལྟོས་པའི་དབང་དུ་མཛད་པའོ། །དམིགས་སྐོར་ཉེར་གཉིས་པའོ། །
པ་གཉིས་པ་རྨི་ལམ་སྦྱོང་བ་ནི། རྨི་ལམ་ཟིན་པ་ལ་བརྟན་པ་ཐོབ་ནས་རྨི་
ལམ་སྦྱོང་བ་དགོས་པ་ཡིན་ཏེ། དེ་ཡང་རྨི་ལམ་འཛིན་པས་དམིགས་པ་བོར་ནས།
སྦྱོང་བ་ཁོ་ན་ལ་བསྒྲིལ་བའི་དབང་དུ་བྱས་པ་ཡིན། འཛིན་པའི་དམིགས་པ་མ་
དོར་བར་བསྟར་ཆགས་སུ་སྒོམ་གྱིན་ཡོད་ན། ནུབ་རེ་བཞིན་རྨི་ལམ་ལན་རེ་
བཞིན་ཟིན་ཡོང་བའི་མཚམས་ནས་ སྦྱོང་ བའི་ དམིགས་ པ་ ཡང་བསྒོམས་ཏེ།
འཛིན་སྦྱོང་ཕྱོགས་གཅིག་ཏུ་བྱས་པས་ཆོག་གོ །དེ་ལ་བཞི་སྟེ། ལུས་ཀྱིས་སེམས་
སྦྱང་བ། སེམས་ཀྱིས་ལུས་སྦྱང་བ། བདག་མེད་མས་སྦྱང་བ། འདུན་པས་སྦྱང་
བའོ། །དེ་ལ་དང་པོ་ནི། བླ་མའི་རྣལ་འབྱོར་ཡན་ཆད་རྨི་ལམ་བཟུང་བའི་སྐབས་
དང་འདྲ་བ་ལས། རྨི་ལམ་འབྱོངས་པར་མཛད་དུ་གསོལ་ཞེས་འདོན་པ་བསྒྱུར།
དེ་ནས་དམིགས་པ་དངོས་ནི། རང་ཉིད་གནས་པའི་འོག་ན། བྲག་ཕྱམས་ལྟ་བུ་
གཡང་ས་ཤིན་ཏུ་ཆེ་བ་རཞིག་འདུག་པར་བསམ། རང་ཉིད་ཀྱང་གཡང་ས་དེའི་
ཁ་མཚམས་མདའ་གང་ཙམ་གྱི་སྟེང་གི་ནམ་མཁའ་ལ་འདུག་པར་བསམ། དེ་ནས་
མར་བལྟས་པས་ཡང་ཏིང་གིས་འབྱུང་། དེ་ཙ་ན་ང་གཉིད་དུ་སོང་འདུག །སྣང་བ་
འདི་རྨི་ལམ་གྱི་སྣང་བར་འདུག །རྨི་ལམ་གྱི་སྣང་བ་ལ་སྐྲག་རྒྱུ་ཅི་ཡོད་སྙམ་སྟེ།
ཆད་ཀྱིས་ལྷུངས་སུ་བཅུག །ས་ལ་ཏོབ་ཏེར་མ་ལྷུངས་ཙམ་ལ། དེ་ཉིད་དུ་ཡལ་
བར་བསམ་པའམ། ཡང་ན་ཡར་ལ་ཡེ་རེ་རེ་འཕུར་ནས་འོངས་ཏེ། །གཡང་གི་
ཁར་སྔར་བཞིན་འདུག་པར་མོས། ཚུལ་དེ་ལྟ་བུ་ཡང་ཡང་སྦྱོང་། དམིགས་པ་འདི་
ལ་རང་ཡི་དམ་དུ་གསལ་བ་དང་། ཐ་མལ་གྱི་རྣམ་པས་སྦྱོང་བ་གཉིས་ཀས་རུང་
- 81-



ནི་གུའི་ཆོས་སྐོར་གྲུབ་པའི་དགོངས་རྒྱན།
བས་ངེས་མེད་དུ་བསྒོམ། ཡང་གཡང་སའི་རྩེར་ལུས་གཅིག་བཞག་ནས། དེ་ལས་
འོད་ཀྱི་ཐག་པ་དང་འབྲེལ་བའི་ལུས་གཅིག་འབབ་འཛེག་བྱེད་པར་ཡང་བཤད་
དེ། ཞལ་ཁྲིད་ལ་འདི་མི་གསུང༌། དམིགས་སྐོར་ཉེར་གསུམ་པའོ། །
གཉིས་པ་སེམས་ཀྱིས་ལུས་སྦྱོང་བ་ནི། སྔོན་འགྲོ་གོང་དང་འདྲ། རང་ཡི་
དམ་གྱི་སྐུར་གསལ་བའི་སྒོ་དགུ་རུ་ཧཱུཾ་ཡིག་སྔོན་པོ་འོད་ཀྱི་རང་བཞིན་ཆེན་པོ་རེ་
དང་། བ་སྤུའི་བུ་ག་ཐམས་ཅད་དུ་ཧཱུྃ་སྔོན་པོ་འོད་འཚེར་བ་ཕྲ་མོ་དཔག་ཏུ་མེད་
པས་གོ་མཚམས་མེད་པར་ཁྱབ། ཧཱུཾ་ཐམས་ཅད་མགོ་བོ་ནང་དུ་ལྟ་བའོ། །རྨི་ལམ་
གྱི་འདུན་པ་དྲག་ཏུ་སྦྱང་། ཧཱུཾ་ཐམས་ཅད་ལས་འོད་ཟེར་སྔོན་པོ་དྭངས་གསལ་འོད་
ཀྱི་ཐག་པ་བཏང་བ་བཞིན་དུ་སྔོ་ཏ་ལ་ལ་ལུས་ཀྱི་ནང་དུ་འཕྲོས། འོད་རྣམས་
འདུས་ཤིང་འདུས་ཏེ་གཅིག་ཏུ་འདྲེས། ལུས་ཀྱི་ཕྱི་ནས་ཀྱང་གཡོགས། ལྷའི་རྣམ་
པ་འདལ་ཏེ་ཐམས་ཅད་འོད་ཀྱི་གོང་བུ་གཅིག་ཏུ་སོང་། ཡང་རྨི་ལམ་གྱི་འདུན་པ་
དྲག་ཏུ་སྦྱང་། འོད་ཀྱི་གོང་བུ་དེ་མཐའ་ནས་རིམ་གྱིས་ཡལ། ཇེ་ཕྲ་ཇེ་ཕྲ་ལ་ཁུ་
ཚུར་ཙམ། མཐེ་བོང་ཙམ། སྲན་ཆུང་ཙམ། ཡུངས་འབྲུ་ཙམ། མཐར་དེ་ཡང་མི་
དམིགས་པར་སྦྱངས་ཏེ། སེམས་རྟོག་མེད་ལ་མཉམ་པར་བཞག །ཡང་རྣམ་རྟོག་
སྐྱེས་ན་རྨི་ལམ་གྱི་འདུན་པ་དྲག་ཏུ་སྦྱང་ངོ༌། །དམིགས་སྐོར་ཉེར་བཞི་པའོ། །
གསུམ་པ་བདག་མེད་མས་སྦྱོང་བ་ནི། གཞན་སྔར་ལྟར་ལས། དངོས་
གཞི་ནི་རང་འཁོར་ལོ་སྡོམ་པ་ཡབ་རྐྱང་དུ་གསལ་བའི་མདུན་དུ་རྡོ་རྗེ་བདག་མེད་
མ། སྐུ་མདོག་སྔོན་མོ་གྲི་གུག་ཐོད་ཁྲག་ཁ་ཊཾ་འཛིན་པ། ལང་ཚོ་དང་བདེ་བ་རྒྱས་
པ་ཞིག་བསྒོམ། སྐུ་དེ་ཆེ་ན་མདའ་གང་ཁྲུ་གང་ཙམ། ཆུང་ན་སོར་བཞིའམ་མཐེ་
བོང་ཙམ། དེ་དག་གི་བར་གང་བདེ་ཡིན། དེའི་གསང་བར་ཨོ་ཨཱ་སྭཱཧཱ། ཞེས་བྱ་
- 82 -



-
-
ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
བའི་སྔགས་ཀྱི་ཡིག་འབྲུ་གསལ་བར་བསྒོམ། རྨི་ལམ་གྱི་དྲན་འདུན་དྲག་པོའི་
ངང་ནས། སྔགས་དེ་ལན་ཉེར་གཅིག་སོགས་ཅི་རིགས་པར་བཟླས་པས། དེ་
ལས་འོད་ཟེར་སྔོན་པོ་སྔོ་ཏལ་གྱིས་བྱུང་། རང་ཧེ་རུ་ཀར་གསལ་བའི་སྐུ་ལ་ཕོག་
པས། རང་ཉིད་ལྷ་སྐུ་སྔར་ལས་ཀྱང་སྔོ་ཞིང་དྭངས་པ། གསལ་བ་ཞིག་ཏུ་སོང་།
ལུས་ཐམས་ཅད་བདེ་བས་ཁྱབ་པར་བསམ། ཡང་རྨི་ལམ་གྱི་འདུན་པ་དང་བཅས་
ནས། བདག་མེད་མའི་སྐུ་ལ་སེམས་གཏད་པས། བདག་མེད་མ་དེ་ཉིད་འོད་ཟེར་
སྔོན་པོ་ཉམས་བདེ་བ་དང་ལྡན་པ་ཞིག་ཏུ་ལྟེམ་གྱིས་ཞུ། རང་ཉིད་ཧེ་རུ་ཀའི་སྐུར་
གསལ་བའི་གསང་བའི་སྒོ་ནས་ཞུགས་འོད་དེས་སྐུ་ལུས་ཀྱི་ནང་ཐམས་ཅད་ཁྱབ།
སྔར་ལས་ཀྱང་སྔོ་ཞིང་དྭངས་ལ་གསལ་བར་སོང་། ལུས་སེམས་ཐམས་ཅད་བདེ་
བས་གང་བར་མོས། དེ་ཉིད་ཇེ་དྭངས་ཇེ་དྭངས་ལ་ནམ་མཁའ་ལ་འདྲེས་ཤིང་ཐིམ་
པར་བསམ། དེར་ཅུང་ཟད་བཞག་སྟེ། ཡང་རྨི་ལམ་གྱི་འདུན་པ་དྲག་ཏུ་སྦྱོང་བ་
སོགས་སྔར་བཞིན་དམིགས་པ་འདི་ལ་མཁས་གྲུབ་རྒྱལ་མཚན་འབུམ་ནི་རང་གི་
དབང་པོའི་རྩེ་ལ་ཧཱུྃ་བསྒོམ་གསུང་བ་ཡོད་ཀྱང་། ཞལ་ཁྲིད་ལ་དེ་མི་མཛད། སུ་
ཁའི་འདྲེས་ཤོར་རམ་གསུང་ངོ༌། །དམིགས་སྐོར་ཉེར་ལྔ་པའོ། །
བཞི་པ་འདུན་པས་སྦྱང་བ་ནི། བླ་མའི་རྣལ་འབྱོར་ཡན་ཆད་སྔོན་འགྲོ་
སྔར་བཞིན། འདི་ལ་ནི་དམིགས་པའི་གཞི་གཅིག་ཏུ་ངེས་པ་མེད་དེ། འདུན་པ་ཁོ་
ནས་རྩལ་ངེས་མེད་དུ་སྦྱོང་བས་ན་འདུན་པས་སྦྱོང་བའོ། ། །
དེ་ཡང་ངའི་ལུས་ན་ཚ་སྡུག་བསྔལ་སྐྱེད་པར་བྱེད་པ་དེ་མལ་ན་ཡོད་པར་
འདུག །སྣང་བ་འདི་རྨི་ལམ་གྱི་སྣང་བ་ཡིན། ལུས་འདི་ཡང་རྨི་ལམ་གྱི་ཡིད་ལུས་
ཡིན། རྨི་ལམ་གྱི་སྣང་བ་དང་། ཡིད་ཀྱི་ལུས་ལ་ཅི་སྦྱངས་སྦྱངས་སུ་འགྲོ་བ་ཡིན་
- 83 -



ནི་གུའི་ཆོས་སྐོར་གྲུབ་པའི་དགོངས་རྒྱན།
སྙམ་པའི་འདུན་པ་དྲག་པོ་རྒྱུན་ཆགས་སུ་བྱས་ནས། རང་གི་མདུན་ན་འདུག་པའི་
ཀ་བ་གྱང་རྩིག་པ་ཐོག་ཕུབ་སོགས་ལ་ཡར་ཐལ་མར་ཐལ་ཕར་ཐལ་ཚུར་ཐལ་
ཐོགས་མེད་དུ་སྦྱང་། གཞན་ཡང་དཀར་ཁུང་ཕྲ་མོ་ལ་འཛུལ་པ་སོགས་དང་།
གཡང་ས་དང་། ཆུ་དང༌། མེ་དང་། གཅན་གཟན་སོགས་ལ་ཐོག་བརྫིས་སུ་བྱེད་
པ་དང་། ནམ་མཁའ་ལ་འཕུར་བ་དང་། ས་ལ་འཛུལ་བ་དང་། ཆུའི་སྟེང་ནས་
འཆག་པ་སོགས་མདོར་ན་ཅི་དྲན་དྲན་གྱི་ཚུལ་གྱིས་སྦྱངས་པས་ཆོག་པ་ལས།
ཁྱད་པར་དུ་རྣམ་རྟོག་ཆོམས་དཀའ་བའི་རིགས་འཛིན་ཆགས་ཀྱི་དངོས་པོ་དང་།
འཇིགས་སྐྲག་དང་། ཡ་ང་དང་། ངོ་ཚ་དང་། སྐྱུག་བྲོ་སྐྱེ་བའི་རིགས་རྣམས་ལ།
རེས་འགའ་ཐུག་ཕྲད་དུ་ཐོག་བརྫིས་བྱ། རེས་འགའ་སྒྱུ་མ་རྨི་ལམ་གྱི་འདུན་པས་
བཟའ་གཏད་མེད་པར་བྱ། རེས་འགའ་ཉམ་ང་མེད་པར་ཟློག་སྒོམ་བྱ། རེས་
འགའ་སྐད་ཅིག་གཅིག་ལ་ཐོགས་མེད་དུ་བཅོམ་མོ། །དམིགས་སྐོར་ཉེར་དྲུག་
པའོ། །
ལུས་ཀྱིས་སེམས་སྦྱོང་བ་རྨི་ལམ་རྩལ་སྦྱོང་ཡིན། སེམས་ཀྱིས་ལུས་སྦྱོང་
བ་འོད་གསལ་དང་བསྲེ་བ་ཡིན་པས་ཕྲུགས་གཅིག་ཚང་། བདག་མེད་མས་སྦྱོང་
བ་འོད་གསལ་དང་བསྲེ་བ་ཡིན། འདུན་པས་སྦྱོང་བ་རྩལ་སྦྱོང་ཡིན་པས་རྨི་ལམ་
སྦྱོང་ཚུལ་གནད་ཕྲུགས་གཅིག་དེ་ལ་ཚང་བས། གང་ཟག་གཅིག་གིས་དེ་གཉིས་
གང་རུང་རེ་བསྒོམ་པར་བྱའོ། །གསུམ་པ་རྨི་ལམ་སྤེལ་པ་ལ། ཐུག་ཕྲད་དུ་སྤེལ་
བ་དང་། གང་འདུལ་དུ་སྤེལ་བ་གཉིས། དང་པོ་ལ་ཡང་འབྱུང་བཞི་ཕྲ་རགས་ལ་
སྤེལ་བ་དང་། སེམས་ཅན་ཕྲ་རགས་ལ་སྤེལ་བ་གཉིས། དང་པོ་ནི། སྔོན་འགྲོ་
སྔར་དང་འདྲ་བ་ལས། རྨི་ལམ་སྤེལ་ནུས་པར་བྱིན་གྱི་རློབས་ཞེས་མཐའ་བསྒྱུར་
-84-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ལ་གསོལ་བ་བཏབ། དེ་ནས་དཔེར་མཚོན་ན། རང་གི་མདུན་དུ་སའི་གོང་བུ་ཞིག་
མཐོང་གིན་འདུག་ན། ང་གཉིད་དུ་སོང་འདུག །འདི་རྨི་ལམ་གྱི་ས་ཡིན་པར་
འདུག །ཅི་སྤེལ་བར་དེར་འགྲོ་སྙམ་ནས། གཉིས་སུ་སྤེལ་སྙམ་ཙ་ན་གཉིས་སུ་
སོང་། དེ་བཞིན་དུ་ཐོག་མ་རེ་ཞིག་གསུམ་ནས་བཅུ་ལ་སོགས་པའི་བར་དུ་སྤེལ།
ཡང་རིམ་པས་བསྡུས་པས་རྩ་བའི་གཅིག་པུར་སོང་། མཐར་རིམ་པས་བསླབས་
ཤིང་སྦྱངས་པས། གང་འདོད་འདོད་དུ་སྤེལ་ཡང་ནུས་རྩ་བའི་ས་གཅིག་པོ་ལ་
བསྡུ་བར་ཡང་ནུས་པ་འབྱུང་ངོ༌། །དེ་ཡང་ཉིན་པར་དམིགས་པ་འདི་ཡང་ཡང་
བསྒོམས་པས། མཚན་མོ་རྨི་ལམ་ཟིན། སྤེལ་བའི་དམིགས་པ་འདི་དྲན་ནས་
བསྒོམས་ཀྱང་། ཁ་ཅིག་ལ་ཐོག་མར་སྤེལ་བ་དང་། བསྡུ་བ་མི་འབྱུང་བ་ཡང་ཡོད་
དེ། ཡང་འདུན་པ་དྲག་པོས་བསྒོམས་ནས། ཞག་ཤས་ནས་ཅུང་ཟད་སྤེལ་ཐུབ་
པར་འོང་། དེ་ནས་རིམ་པས་ཇེ་བཟང་དུ་འགྲོ། འགའ་ཞིག་ལ་ཐོག་མ་ཉིད་ནས་
སྤེལ་ནུས་པའང་ཡོང་། འདིར་མ་ཟད་སྤྲུལ་བསྒྱུར་ལ་ཡང་དེ་དང་འདྲ། དང་པོ་
སའི་གོང་བུ་ལྟ་བུ་ཞིག་ལ་གོམས་པར་བྱས་ནས། སྤྲོ་བསྡུ་ཐུབ་པ་ན། དེ་ནས་
གཞན་ལའང་རིམ་གྱིས་བསླབ་སྟེ། ས་ཁམས་རགས་པ་རི་ལྟ་བུ་ནས། ཕྲ་བ་
རྡེའུའམ་ས་རྡུལ་གྱི་བར་ལ་བསླབ། ཆུ་ཁམས་རགས་པ་ཆུ་བོ་དང་། མཚོ་ལ་
སོགས་པ་ནས་ཕྲ་བ་ཆུ་ཐིགས་ཀྱི་བར་ལ་བསླབ། མེ་ཁམས་རགས་པ་མེ་དཔུང་
ཆེན་པོ་ནས་ཕྲ་བ་མེ་སྟག་གི་བར་ལ་བསླབ། རླུང་ཁམས་རགས་པ་རླུང་འཚུབ་
ཆེན་པོ་ནས། ཕྲ་བ་སྲོག་ཆགས་ཕྲ་མོའི་དབུགས་འགྱུ་བ་ཚུན་ཆད་ལའང་བསླབ།
འདིར་འབྱུང་བཞི་ཞེས་པ་བེམ་ཆོས་སེམས་མེད་ཐམས་ཅད་ལ་ཟེར་བ་ཡིན་ཏེ།
ཕྱི་སྣོད་ཀྱིས་བསྡུས་པ་ཐམས་ཅད་ལ་སྦྱོང་བ་ཡིན། དམིགས་སྐོར་ཉེར་བདུན་
-85-



ནི་གུའི་ཆོས་སྐོར་གྲུབ་པའི་དགོངས་རྒྱན།
པའོ། །
གཉིས་པ་སེམས་ཅན་ཕྲ་རགས་ལ་སྦྱང་བ་སྟེ། སྔོན་འགྲོ་གོང་དང་འདྲ།
རང་གི་མདུན་དུ་ཐུག་ཕྲད་དུ་མི་ལྟ་བུ་ཞིག་མཐོང་ན། ང་གཉིད་དུ་སོང་འདུག །
འདི་རྨི་ལམ་གྱི་སྣང་བའི་མིར་འདུག །ཅི་སྤེལ་སྤེལ་ཡིན་སྙམ་པ་དང་། གཅིག་
གཉིས་གསུམ་ནས་བཅུའི་བར་དུ་སྤེལ་ཞིང་། གོང་བཞིན་བསྡུ་བ་སོགས་བྱ།
དེས་མཚོན་པའི་རྟ་གླང་སོགས་སེམས་ཅན་དངོས་སུ་མཐོང་བ་ཐམས་ཅད་ལ་
བསླབ་སྟེ། རགས་པ་རྟ་གླང་ལ་སོགས་པ་ནས་ཕྲ་བ་འབུ་སྲིན་ཕྲ་མོའི་བར་ལ་
བསླབ་བོ། །དམིགས་སྐོར་ཉེར་བརྒྱད་པའོ། ། །
གཉིས་པ་གང་འདུལ་ལ་བསླབ་པ་ལ། འཇིག་རྟེན་པའི་གང་འདུལ་དང་།
འཇིག་རྟེན་ལས་འདས་པའི་གང་འདུལ་གཉིས། དང་པོ་འཇིག་རྟེན་པའི་གང་
འདུལ་དུ་སྤེལ་བ་ནི། གཙོ་བོར་སྲོག་ཆགས་ཀྱི་གཟུགས་ལ་སྦྱོང་བ་ཡིན། མེ་ཆུ་
སོགས་སེམས་མེད་ལ་ཡང་སྦྱོང་ནི་སྦྱོང་བ་ཡིན་ཏེ་མེའི་གཉེན་པོར་ཆུ་སྤེལ་སྤྲུལ་
བྱེད་པ་ལྟ་བུའོ། །དཔེར་ན། མདུན་དུ་བྱི་བ་ལྟ་བུ་ཞིག་མཐོང་ན། འདི་རྨི་ལམ་གྱི་
བྱི་བ་ཡིན། འདི་ལ་འདུལ་བྱེད་ཅིག་སྤེལ་དགོས་སྙམ་པ་བྱས་ཏེ། དེར་བྱི་ལ་ཞིག་
བྱུང་། དེས་བྱི་བ་དེ་བཏུལ་བར་བསམ། དེ་ནས་ཅི་སྤེལ་སྤེལ་ཡིན་སྙམ་པས། བྱི་
ལ་མང་པོར་སྤེལ་ནས་འདུལ་བའི་དམིགས་པ་བྱེད་པའོ། །དེ་བཞིན་དུ་བྱེའུ་ལ་ཁྲ་
ལྟ་བུ་དང་། ཁྱི་ལ་སྤྱང་ཀི །གཅན་གཟན་གཞན་ལ་སྟག་དང་། སྟག་ལ་སེང་གེ་
དང༌། སེང་གེ་ལ་མེ་དཔུང་། མེ་ལ་ཆུ། མི་ལ་སྲིན་པོ་སོགས་ལ་ཡང་སྦྱར་བར་
བྱའོ། །དམིགས་སྐོར་ཉེར་དགུ་པའོ། །
གཉིས་པ་འཇིག་རྟེན་ལས་འདས་པའི་གང་འདུལ་དུ་སྤེལ་བ་ནི། རང་
-86-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ངམ་གཞན་ལ་གདོན་གྱི་གནོད་བྱེད་ཡོད་ན། རང་གི་མདུན་དུ་ཁྲོ་བའི་རྒྱལ་བོ་
གཅིག་བྱུང་ནས། དེས་ གནོད་ བྱེད་ ཀྱི་གདོན་ དེ་ ཞགས་ པས་ འཆིང་ བ་ དང་།
ཞབས་ ཀྱི་གནོན་པ་དང་། མཚོན་ཆས་གཏུབ་པ་དང་། མེ་རིས་སྲེག་པ་དང་།
སྔགས་ཀྱིས་སྒྲ་དྲག་པོ་བསྒྲགས་པས་སྐྲག་ནས་དྲན་མེད་དུ་བརྒྱལ་བར་བྱེད་པ་
སོགས་ཐབས་སྣ་ཚོགས་ཀྱིས་སླར་ལྡང་ཐེས་མེད་པར་བཅོམ་པར་བསམ། ཡང་
ཁྲོ་བོ་དེ་ལྟ་བུ་མང་པོར་སྤེལ་བས་ཀྱང་འདུལ་བར་བསམ། དེ་ལ་ཡེ་ཤེས་ཁྲོ་བོ་
གང་གིས་ཀྱང་། གདོན་རིགས་ཐམས་ཅད་འདུལ་བར་ནུས་མོད་དེ། གཙོ་ཆེ་བའི་
གང་འདུལ་གྱི་དབང་དུ་བྱས་ན། རྒྱལ་པོ་དང་བཙན་འདུལ་བ་ལ་རྟ་མགྲིན། སྟེང་
གདོན་ལ་ཕྱག་ན་རྡོ་རྗེ། ས་བདག་ཀླུ་གཉན་སྤྱི་ལ་བྱ་ཁྱུང་། ཀླུ་སྲིན་ལ་འཇམ་
དཔལ་ནཱ་ག་རཀྟ། བདུད་ཀྱི་བར་ཆད་ལ་མི་གཡོ་བ། རྦོད་གཏོང་ལ་གཙུག་ཏོར་
འཁོར་ལོས་བསྒྱུར་བ། གདོན་སྤྱི་ལ་འཇམ་དཔལ་རྡོ་རྗེ་འཇིགས་བྱེད་བསྔགས་
ཞེས་གསུང་ངོ་། །དམིགས་སྐོར་སུམ་ཅུ་པའོ། །
བཞི་པ་རྨི་ལམ་སྤྲུལ་པའི་གདམས་ངག་ལ། ཐུག་ཕྲད་དུ་སྤྲུལ་པ་དང་།
གང་འདུལ་དུ་སྤྲུལ་པ་གཉིས། དང་པོ་ཐུག་ཕྲད་དུ་སྤྲུལ་པ་ལ་དབྱེ་ན། འབྱུང་
བཞི་ཕྲ་རགས་སུ་སྤྲུལ་པ་དང་། སེམས་ཅན་ཕྲ་རགས་སུ་སྤྲུལ་པ་གཉིས་སོ། །
དང་པོ་ནི། སྔོན་འགྲོའི་སྐབས་རྨི་ལམ་སྤྲུལ་ནུས་པར་བྱིན་གྱིས་བརླབ་ཏུ་གསོལ།
ཅེས་མཐའ་བསྒྱུར་ནས་གཞན་གོང་དང་འདྲ། རང་གི་མདུན་དུ་སའི་གོང་བུ་ལྟ་བུ་
ཞིག་མཐོང་ན། ང་གཉིད་དུ་སོང་འདུག །སར་སྣང་བ་འདི་རྨི་ལམ་གྱི་སར་འདུག །
ང་རང་ཡང་འདི་དང་འདྲ་བར་སའི་གོང་བུར་སྤྲུལ་དགོས་སྙམ་འདུན་པ་བཏང་
ཞིང་། དེ་མ་ཐག་ཏུ་རང་ཉིད་སའི་གོང་བུ་དེ་འདྲ་བ་ཞིག་ཏུ་སོང་། རྨི་ལམ་རང་
-87-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཡིན་སྙམ་དུ་ཅུང་ཟད་བསྒོམས། ཡང་དེ་འཕྲོ་བཅད་ནས་གཞན་ལ་མིག་གཏད་
ཡེངས་སུ་བཅུག་སྟེ། རྨི་ལམ་གྱི་འདུན་པ་དྲག་པོ་བྱ། དེ་ལྟ་བུ་ཡང་ཡང་བསྐྱར་
ཟློས་བྱེད་ཀྱིན་བསྒོམ་མོ། །དེས་མཚོན་ནས་འབྱུང་བཞི་ཕྲ་རགས་གཞན་ཐམས་
ཅད་ལ་ཡང་སྦྱར་ཏེ། དམིགས་སྐོར་སོ་གཅིག་པའོ། ། །
གཉིས་པ་སེམས་ཅན་ཕྲ་རགས་སུ་སྤྲུལ་པ་ཡང་སྔ་མ་རྣམས་ཀྱིས་རིགས་
འགྲེ། རང་གི་མདུན་དུ་མི་གཅིག་མཐོང་ན། ཨེ་མ་འདི་རྨི་ལམ་གྱི་མིར་འདུག།
བདག་ཀྱང་འདི་ལྟ་བུ་གཅིག་ཏུ་སྤྲུལ་དགོས་སྙམ་པ་བྱ། དེ་མ་ཐག་རང་ཉིད་ཀྱང་
དེ་འདྲ་བར་སོང་བར་བསམ། རྨི་ལམ་གྱི་འདུན་པ་དང་བཅས་ཏེ་ཅུང་ཟད་སེམས་
བཟུང་། ཡང་འཕྲོ་བཅད་དེ་རྨི་ལམ་ཡིན་སྙམ་པ་བྱེད། དེ་ལྟ་བུ་ལ་བསྐོར་ཟློག་
བྱའོ། །སྲོག་ཆགས་གཞན་ལ་སྦྱོར་ཚུལ་ཡང་གོང་དང་འདྲ། དམིགས་སྐོར་སོ་
གཉིས་པའོ། ། །
གཉིས་པ་གང་འདུལ་དུ་སྤྲུལ་པ་ལ། འཇིག་རྟེན་པ་དང་འཇིག་རྟེན་ལས་
འདས་པ་གཉིས་ཡོད། དང་པོ་ནི། གཞན་སྔར་དང་འདྲ་བ་ལས། རང་གི་མདུན་
དུ་བྱི་བ་ལྟ་བུ་ཞིག་མཐོང་ན། འདི་རྨི་ལམ་གྱི་བྱི་བར་འདུག།འདི་འདུལ་དགོས་དེ་
ལ་བདག་བྱི་ལར་སྤྲུལ་པར་བྱ་སྙམ་པས། རང་ཉིད་དེ་མ་ཐག་བྱི་ལར་སོང་། བྱི་
བ་དེ་ལྷག་མེད་དུ་བཅོམ་པར་བསམ། དེས་གཞན་རྣམས་ལ་ཡང་རིགས་འགྲེ།
དམིགས་སྐོར་སོ་གསུམ་པའོ། །་་་
གཉིས་པ་འཇིག་རྟེན་འདས་པའི་གང་འདུལ་ནི། རང་ངམ་གཞན་གྱི་དོན་
དུ་བདག་ཉིད་རྟོག་དཔྱད་ཡོད་པའི་འདྲེ་གདོན་དེ་མདུན་དུ་འདུག་པར་བསམ།
འདི་རྨི་ལམ་གྱི་འདྲེ་གདོན་ཡིན། འདུལ་དགོས་སྙམ་དུ་རང་སྐད་ཅིག་གིས་ཁྲོ་བོ་
- 88 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ཆེན་པོར་གྱུར་ནས། ཞགས་པས་འཆིང་བ་དང་། བཅོམ་བརྡེག་བྱེད་པ་སོགས་
གོང་བཞིན་འདུལ་ཐབས་བྱས་པས་ལྷག་མ་ཙམ་ཡང་མེད་པར་བརླག་པར་བྱས།
རྨི་ལམ་རང་ཡིན་ཨང་། དངོས་པོར་གྲུབ་པ་ནི་ཅུང་ཟད་ཀྱང་མེད་སྙམ་པ་བྱ། དེ་
ལྟར་ཡང་ཡང་བསྐྱར་རོ། །གཞན་གོང་སྤེལ་བའི་སྐབས་བཞིན་ནོ། །དེ་ལ་སྤེལ་
བ་ནི་མདུན་དུ་ཡོད་པ་དེ་སྤེལ་བ་ཡིན་། སྤྲུལ་པ་ནི་རང་ཉིད་སྤྲུལ་པ་ཡིན་ཏེ། དེ་
ཡང་ཕལ་ཆེར་ལ་སྤེལ་བ་ནི་ཅུང་ཟད་སླ་ཞིང་དེ་ལས་སྤྲུལ་པ་ཅུང་ཟད་དཀའ་བས།
སྤེལ་བ་སྔོན་དང་། སྤྲུལ་པ་རྗེས་སུ་བསྟན་པ་ཡིན་ནོ། །དེར་མ་ཟད་འཇིག་རྟེན་
འདས་པའི་གང་འདུལ་གྱི་སྐབས། ཐོག་མ་དམིགས་པ་མ་འབྱོངས་པའི་དུས་ན།
རྨི་ལམ་རང་དུ་རང་ཉིད་སྤྲུལ་ཐུབ་ཀྱང་ཕ་རོལ་པོ་དེ་མི་ཐུལ་བ་ལ། ཁྲོ་བོ་ཞིག་
མདུན་དུ་བྱོན་ནས་བཏུལ་ན་ཐུལ་བ་ཞིག་འོང་། དེའི་རྒྱུ་མཚན་རང་ལ་མི་ཐ་མལ་
དང་གཅེས་འཛིན་གྱི་ས བག་ཆགས་ཡོད་པས། རང་ཕམ་དོགས་ཀྱི་ཉམ་ང་ཡོད།
མདུན་གྱི་ལྷ་ལ་དེ་ལྟ་བུ་མེད་པའི་རྒྱུ་མཚན་གྱིས་ཡིན་གསུང་། དམིགས་སྐོར་སོ་
བཞི་པའོ། །
ལྔ་པ་རྨི་ལམ་བསྒྱུར་བའི་གདམས་ངག་ལ། འབྱུང་བཞི་ཕྲ་རགས་སུ་
བསྒྱུར་བ། སེམས་ཅན་ཕྲ་རགས་སུ་བསྒྱུར་བ། ལྷ་སྐུ་སྣ་ཚོགས་སུ་བསྒྱུར་བ།
སྣང་སྟོང་ཞེན་བྲལ་དུ་བསྒྱུར་བ་སྟེ་བཞི་ལས། དང་པོ་ནི། རྨི་ལམ་བསྒྱུར་ནུས་
པར་བྱིན་གྱིས་བརླབ་ཏུ་གསོལ། ཅེས་མཐའ་བསྒྱུར། གཞན་སྔོན་འགྲོ་ལ་ཁྱད་
མེད། ཕྱི་མ་གསུམ་ལའང་དེས་རིགས་འགྲེ། རང་གི་མདུན་དུ་བུམ་པ་ལྟ་བུ་ཞིག་
འདུག་ན། ང་གཉིད་དུ་སོང་བར་གདའ། བུམ་པར་སྣང་བ་འདི་ཡང་རྨི་ལམ་དུ་
གདའ། རྨི་ལམ་གྱི་བུམ་པ་ལ་གང་བྱས་བྱས་ཡིན་ཅི་བསྒྱུར་བསྒྱུར་ཡིན་སྙམ་པའི་
- 89-



-
-
-
ནི་གུའི་ཆོས་སྐོར་གྲུབ་པའི་དགོངས་རྒྱན།
འདུན་པ་ཤུགས་དྲག་པོས་བུམ་པ་འདི་མེ་ཐབ་ཏུ་བསྒྱུར་དགོས་སྙམ་ཙ་ན་མེ་ཐབ་
ཏུ་སོང་། དེ་ཀ་བར་བསྒྱུར་སྙམ་པ་ན་ཀ་བར་སོང་། དེ་དག་ལ་སོགས་པ་གང་དྲན་
དྲན་དུ་ངོ་བོ་ཚད་དབྱིབས་གྲངས་ཁ་དོག་ངེས་མེད་དུ་བསྒྱུར། དེ་ལྟར་བུམ་པ་ལྟ་
བུ་ཞིག་སྣ་ཚོགས་སུ་བསྒྱུར་ཐུབ་ནས། ས་ཆུ་མེ་རླུང་ས་རྡོ་རི་བྲག་རྩི་ཤིང་ནགས་
ཚལ་སོགས་ནང་ཕན་ཚུན་རྣམ་པ་སྣ་ཚོགས་སུ་བསྒྱུར་ཚུལ་ཟད་པ་མེད་པ་ལ་
བསླབ་བོ། །དམིགས་སྐོར་སོ་ལྔ་པའོ། །
གཉིས་པ་སེམས་ཅན་ཕྲ་རགས་སུ་བསྒྱུར་བ་ཡང་དེས་རིགས་འགྲེ། རང་
གི་མདུན་དུ་མི་ལྟ་བུ་ཞིག་མཐོང་ན། འདི་རྨི་ལམ་གྱི་མི་ཡིན། ཅི་བསྒྱུར་བསྒྱུར་
ཡིན། གང་བསམས་བསམས་ཡིན་སྙམ་པས་དེ་རྟ་རུ་བསྒྱུར་སྙམ་ཙ་ན་རྟ་རུ་སོང་།
དེ་ཡང་གླང་པོ་ཆེར་བསྒྱུར། དེ་ཡང་བ་གླང་རྔ་མོང་ལ་སོགས་པར་བསྒྱུར། དེ་ཡང་
མི་དང་དུད་འགྲོ་སྲོག་ཆགས་ནང་ཕན་ཚུན་རྣམ་པ་སྣ་ཚོགས་པར་བསྒྱུར་རོ། །
འབྱུང་བཞི་དང་སེམས་ཅན་དུ་བསྒྱུར་བའི་སྐབས་འདི་དག་ཏུ་ཁ་དོག་མ་ངེས་པ།
དབྱིབས་མ་ངེས་པ། ཚད་མ་ངེས་པ། གྲངས་མ་ངེས་པ་སྣ་ཚོགས་པར་བསྒྱུར་
བའང་དགོས་སོ། །དམིགས་སྐོར་སོ་དྲུག་པའོ། ། །
གསུམ་པ་ལྷ་སྐུ་སྣ་ཚོགས་སུ་བསྒྱུར་བ་ནི། གཞན་རྣམས་སྔར་དང་འདྲ་བ་
ལས། བདེན་མེད་དང་རྨི་ལམ་གྱི་འདུན་པ་དྲག་པོའི་ངང་ནས། རང་ཉིད་བདེ་
མཆོག་ལྷན་སྐྱེས་ཀྱི་སྐུ་གསལ་པོར་བསྒོམ། ག་རེ་ང་གཉིད་དུ་སོང་འདུག།ལྷ་སྐུར་
སྣང་བ་འདི་ཡང་རྨི་ལམ་དུ་འདུག །གང་བསྒྱུར་བ་དེར་འགྲོ་སྙམ་པས། རང་ཉིད་
བདེ་མཆོག་དེ་དགྱེས་མཛད་དུ་བསྒྱུར་དགོས་སྙམ་པ་ན། དགྱེས་མཛད་སུ་སོང་།
དེ་ཡང་གསང་འདུས་སུ། དེ་མ་ཧཱ་མཱ་ཡ་རུ། །དེ་རྡོ་རྗེ་འཇིགས་བྱེད་དུ་བསྒྱུར་བ་
- 90 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
སོགས་ཡི་དམ་ལྷའི་ངོ་བོ་སྣ་ཚོགས་སུ་བསྒྱུར། དེ་བཞིན་དུ་ལྷ་གཅིག་ཀྱང་སྐུ་
མདོག་མ་ངེས་པ་སྣ་ཚོགས་སུ་བསྒྱུར་ཏེ། དཀར་པོ་སྔོན་པོ་དང་། དེ་དམར་པོར་
བསྒྱུར་བ་ལ་སོགས་པ་དང་། དེ་བཞིན་དུ་ཞལ་ཕྱག་མ་ངེས་པ་སྣ་ཚོགས་སུ་
བསྒྱུར་ཏེ། ཞལ་ཕྱག་མང་པོ་ཉུར་ངུར་བསྒྱུར་བ་དང་། ཉུང་བ་མང་པོར་བསྒྱུར་བ་
དང་། །གདོང་བརྙན་ སོགས་ སྣ་ ཚོགས་ པར་ བསྒྱུར་ བའོ། །དམིགས་སྐོར་ སོ་
བདུན་པའོ། །
བཞི་པ་སྣང་སྟོང་ཞེན་བྲལ་དུ་བསྒྱུར་བ་ནི། ལྷ་སྐུ་སྣ་ཚོགས་སུ་བསྒྱུར་བ་
སྔོན་དུ་བཏང་། དེ་ཡང་རྩ་བའི་ལྷ་སྐུ་རྒྱ་ཆེར་སྤེལ། སྤེལ་བ་ཐམས་ཅད་སྣ་ཚོགས་
སུ་བསྒྱུར། དེ་ཐམས་ཅད་སྒྱུ་མ་ལྟ་བུ་རྨི་ལམ་ལྟ་བུའི་འདུན་པ་དྲག་ཏུ་སྦྱང་། ཡང་
ལྷ་སྐུར་སྣང་བ་དང་། སྣང་མཁན་གྱི་སེམས་ལ་ཆར་རེ་བལྟས་པས། སྒྱུ་མ་སྒྱུ་
འཛིན་དང་བྲལ། དེ་ཀའི་ངང་དེར་གང་ཡང་མི་དམིགས་པའི་འོད་གསལ་ཕྱག་རྒྱ་
ཆེན་པོ་རང་ཤུགས་སུ་འབྱུང༌། ཡང་དེ་ལྟ་བུའི་ངང་ནས་རྩ་བའི་ལྷ་སྐུར་སྐྱེད་པ་
སོགས་གོང་བཞིན་ཡང་ཡང་སྦྱང་། དེ་ལྟར་སྦྱངས་པས་མཚན་མོ་རྨི་ལམ་གྱི་དུས་
སུ་ལྷ་སྐུ་མང་ཉུང་ཅི་རིགས་ལ་དེ་ལྟར་བསྒོམ་པ་འབྱུང་། དེ་ནས་ཇེ་མང་ལ་འགྲོ།
མཐར་རྨི་ལམ་དུ་ལྷ་སྐུ་ནམ་མཁའ་ཁེངས་པ་གཅིག་གིས་གཅིག་མ་བསྒྲིབས་པ།
དེ་ཐམས་ཅད་ཀྱང་བདེ་ལ་ཞེན་པ་མེད་པ། གསལ་ལ་རྟོག་པ་མེད་པ། སྣང་ལ་
རང་བཞིན་མེད་པ་སྟེ། མཚན་ཉིད་གསུམ་ལྡན་དུ་འཆར། དེའི་ཚེ་རྨི་ལམ་ཉིང་
འཁྲུལ་རང་དག་གི་དགེ་སྦྱོར་ཀླུངས་སུ་ཕེབས་པ་ཡིན་ནོ། །དེ་ཡང་སྒྱུ་མ་ཞེས་པ་
ནི། སད་དུས་དང་རྨི་ལམ་དུ་བདེན་མེད་ཀྱི་འདུན་པ་སྦྱངས་པ་དེའི་ཤུགས་ཀྱིས་
ཨ་འཐས་མེད་པར་ཡུལ་ལེ། མཐོ་དམན་མེད་པར་མཉམ་ཁད་དེ་ཤར་བ་དེ་ལ་
- 91.



ནི་གུའི་ཆོས་སྐོར་གྲུབ་པའི་དགོངས་རྒྱན།
ཟེར། སྒྱུ་མར་འཛིན་པ་དང་བྲལ་བ་ཞེས་པ་ནི། འདི་ཀུན་འཁྲུལ་སྣང་དུ་ཤར་བ་
ཙམ་ལས་གཏད་པ་རང་ཅི་ཡོད་སྙམ་པའི་བློ་ཞིག་ཡོད་པ་དེ་ཡང་དབྱིངས་སུ་ཡལ་
དེ་དགག་སྒྲུབ་ཀྱི་འཛིན་པ་དང་བྲལ་བ་དེ་ཡིན། སྐབས་དེར་གང་ཡང་མི་རྟོག་
བཞིན་དུ་ཉམས་མྱོང་གི་རོ་བདེ་བར་ཤར་བ་དེ་འོད་གསལ་ཡིན། དེ་ཀ་ལ་ཕྱག་རྒྱ་
ཆེན་པོ་ཟེར་ཏེ། སེམས་ཀྱི་གནས་ལུགས་ཡིན་པས་སོ། །ཡང་དེ་ཀའི་ངང་ནས་ལྷ་
སྐུ་གསལ་སྟོང་རང་ཤར་དུ་བྱུང་བ་དེ་ལ་ཡང་ཕྱག་རྒྱ་ཆེན་པོ་ཞེས་བྱའོ། །བདེ་ལ་
ཞེན་པ་མེད་པ་ནི། རྨི་ལམ་དུ་ལྷ་སྐུ་རང་ཤར་བའི་དུས། ལུས་སེམས་གཉིས་ཀ་ ་
ལ་བདེ་ཉམས་ལམ་མེ་ཤར་ཡང་ང་རྒྱལ་རློམ་སེམས་མེད་ཅིང་། བདེ་བ་དེ་ལ་
ཡང་སྲེད་པ་མེད་པས། བདེ་བ་བྱུང་མ་བྱུང་ལ་དགའ་མི་དགའ་མེད་པ་ཞིག་འོང་།
གསལ་ལ་རྟོག་པ་མེད་པ་ནི། ལྷ་སྐུའི་རྣམ་པ་ཤིན་ཏུ་གསལ་བར་སྣང་ཡང་དེ་རང་
ཤར་ཡིན་ཏེ། རྣམ་རྟོག་གི་རྩོལ་བ་མེད་པའོ། །སྣང་ལ་རང་བཞིན་མེད་པ་ནི།
སྣང་ཡང་བདེན་པས་སྟོང་ཟེར་བའི་སྤྱི་སྐད་དེ་ཡང་འདིར་འཇུག་པ་ཙམ་ཡིན་མོད་
དེ། འོན་ཀྱང་འདིར་ནི་ལུས་ངག་སེམས་དང་། གཟུགས་སྒྲ་དྲི་རོ་རེག་བྱའི་སྣང་
བ་ཅིག་ཅར་ཤར་བ་དེ། རིག་པ་རང་གསལ་གཅིག་པོའི་ངོར་མཉམ་ཁད་དེ་ཤར་
བ་མ་གཏོགས། སྣང་བ་སོ་སོ་རྣམས་ལ་དངོས་པོ་ཐ་དད་གང་ཡང་མེད་པར་
ཉམས་སུ་མྱོང་བའོ། །དམིགས་སྐོར་སོ་བརྒྱད་པའོ། །
རྨི་ལམ་གྱི་སྐབས་འདི་དག་ཏུ། འབྱམས་གཅོད་ཀྱི་མན་ངག་ཀྱང་གལ་ཆེ་
སྟེ། འབྱམས་གཅོད་རྒྱས་པ་ནི་ལོགས་སུ་བསྟན་པ་ལྟར་ཡིན་པས་ཁྲིད་ཀྱི་དཀྱུས་
ལ་མི་འཆད་ཅིང་། འབྱམས་གཅོད་ཉེར་མཁོ་ཞལ་ཤེས་མར་གྲགས་པ་ནི་གཞན་
དུ་གསལ་ལོ། །དྲུག་པ་ཡུལ་སྣང་གཏན་ལ་དབབ་པ་ལ། དབང་པོ་རབ་དམིགས་
-92 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
མེད་གསལ་མཁྱེན། འབྲིང་གང་བསམས་གསལ་མཐོང་། ཐ་མ་ཡིད་ལུས་མཁའ་
ལྡིང་། དམན་པ་དམིགས་པའི་ཡུལ་སྣང་སྟེ་བཞི་ཡོད་པ་ལས། དང་པོ་དམིགས་
མེད་གསལ་མཁྱེན་ནི། སྦྱོར་བའི་སྐབས་སུ་འབད་རྩོལ་མེད་ཀྱང་། ལྐོག་གྱུར་གྱི་
དོན་ཐམས་ཅད་ཉིན་མོ་སད་དུས་དང་། མཚན་མོ་རྨི་ལམ་གྱི་སྐབས་ཐམས་ཅད་
དུ་མཐོང་བའོ། །འབྲིང་ གང་བསམ་ གསལ་ མཐོང་ནི། ཉིན་མོ་འདུན་པ་གང་
གཏད་པ་དེ་ཐམས་ཅད་མཚན་མོ་རྩོལ་མེད་རང་ཤར་དུ་མཐོང་བའོ། །ཐ་མ་ཡིད་
ལུས་མཁའ་ལྡིང་ནི། སྔོན་འགྲོ་གཞན་འདྲ་བ་ལ། ཡུལ་སྣང་གཏན་ལ་ཕེབས་
པར་མཛད་དུ་གསོལ། ཞེས་མཐའ་བསྒྱུར་ནས་གསོལ་བ་བཏབ། དམིགས་པ་
དངོས་ནི། བདག་དོ་ནུབ་སངས་རྒྱས་ཀྱི་ཞིང་འདི་ལྟ་བུ་ལྟ་བའམ། ལྐོག་གྱུར་འདི་
ལྟ་བུ་བལྟ་བར་བྱ། ཞེས་འདུན་པ་དྲག་ཏུ་བཏང་། དེ་ནས་རྨི་ལམ་དངོས་ཡིན་
སྙམ་པས་རང་ཉིད་ཡི་དམ་གྱི་སྐུར་གསལ་བ་དེ་ཉིད་དམ། ལུས་ཀྱི་རྣམ་པ་གཞན་
དུ་སྤྲུལ་ཀྱང་རུང་སྟེ། ནམ་མཁའ་ལ་ཡེར་གྱིས་འཕུར་བས་གནས་དེར་ཕྱིན་ཅིང་
དགོས་དོན་རྣམས་མཐོང་བར་བསམ་པས། མཚན་མོ་རྨི་ལམ་དུའང་དེ་ལྟར་
འབྱུང་བའོ། །འདིར་ཡིད་ལུས་མཁའ་ལྡིང་ཞེས་པས་མཁའ་ལྡིང་ནི། ནམ་མཁའ་
ལ་འཕུར་འགྲོ་བའི་དོན་ཙམ་ཀ་ཡིན་ནའང་ལ་ལ་མཁའ་ལྡིང་བྱ་ཁྱུང་ལྟ་བུར་སྤྲུལ་
ནས་འགྲོ་བའི་དོན་དུ་འཆད་པའང་ཡོད་དོ། །དམིགས་སྐོར་སོ་དགུ་པའོ། །
བཞི་པ་དམན་པ་དམིགས་པའི་ཡུལ་སྣང་གི་གདམས་ངག་ལ་གསུམ་སྟེ།
བདག་མེད་མ་ཡུལ་སྣང་གསལ་བྱེད། ཨ་ཡུལ་སྣང་གསལ་བྱེད། ཐིག་ལེ་ཡུལ་
སྣང་གསལ་བྱེད་དོ། །དང་པོ་ནི། སྔོན་འགྲོ་སྔ་མ་དང་འདྲ། རང་གི་ལྟེ་བའི་འོག་
ཏུ་འོད་ཀྱི་རང་བཞིན་གྱི་ཐོད་པ་ཕྱི་དཀར་ལ་ནང་དམར་བ། དེའི་ནང་དུ་ཨོཾ་ཨ་
-93-



ནི་གུའི་ཆོས་སྐོར་གྲུབ་པའི་དགོངས་རྒྱན།
སྭཱཧཱ། ཁ་དོག་སྔོན་པོ་འོད་ཟེར་སྣ་ཚོགས་འཕྲོ་བའོ། །དེ་ལས་འོད་ཟེར་འཕྲོས།
ཆོས་འབྱུང་དང་རང་ལུས་གང་། བ་སྤུའི་བུ་ག་ནས་འཕྲོས། ཕྱི་སྣོད་ཀྱི་འཇིག་རྟེན་
གཞལ་ཡས་ཁང་། ནང་བཅུད་ཀྱི་སེམས་ཅན་ཡི་དམ་དུ་བསམ། འོད་ཟེར་གྱི་རྩེ་
མོ་ལས་མཆོད་པ་དཔག་ཏུ་མེད་པ་སྤྲུལ། གདོད་ནས་བཞུགས་པ་དང་གསར་དུ་
སོང་བའི་ཡི་དམ་ལྷ་ཚོགས་ཐམས་ཅད་མཆོད་པར་བསམ། གཟུགས་སུ་སྣང་ཚད་
ལྷ་སྐུ། སྒྲ་གྲགས་ཚད་སྔགས། དྲན་རིགས་ཐམས་ཅད་སྒྱུ་མ་རྨི་ལམ་དུ་དྲན་པར་
བྱ། ཡང་འོད་ཟེར་ཚུར་འདུས་ཏེ། ལྟེ་བའི་སྔགས་ཀྱི་ཡིག་འབྲུ་ལ་ཐིམ། དེ་ཉིད་
རྗེ་བཙུན་རྡོ་རྗེ་བདག་མེད་མའི་སྐུར་གྱུར། སྔགས་ཀྱི་སྒྲ་དི་རི་རི་འདུག །མཆོད་
པ་ཕུལ། ཡུལ་ སྣང་ གཏན་ ལ་ ཕེབས་ པར་མཛད་དུ་གསོལ། ཅེས་ གསོལ་བ་
བཏབ། ཉིན་པར་གྱི་དམིགས་པ་ཞལ་ཁྲིད་ངེས་ཅན་འདི་ཡིན། གཞན་འཇག་
ལུགས་ལ་སྔགས་ལས་འོད་ཟེར་ལན་མང་པོ་སྤྲོས་པས། བདག་མེད་མས་དབུ་
བྱས་པའི་ཡི་དམ་སྣ་ཚོགས་བྱུང་། གཉིས་པ་སྤྲོས་པས་མཆོད་པ་འབུལ། སྔ་མ་སྣ་
བུག་གཡས་དང་། རྙིང་མ་གཡོན་ནས་སྤྲོ། བསམ་སྡིངས་པ། ལྟེ་བར་ཐོད་པའི་
ནང་དུ་བདག་མེད་མ། དེའི་ལྟེ་བར་ཐོད་པའི་ནང་དུ་སྔགས་བསྒོམ། འོད་ཟེར་སྤྲོ་
ཐེངས་གཅིག་ཀ་ཡིན་ཏེ། སྣ་བུག་གཡས་ནས་བྱེད། ལུགས་གཉིས་ཀར་ལ་འོད་
ཟེར་ཚུར་བསྡུ་བ་མེད་དོ། །འོད་ཟེར་སྔགས་ལ་བསྡུས་ཏེ། ལྷར་བསྐྱེད་པ་འདི།
གསེར་གླིང་པའི་ཁྲིད་ཡིག་ལ་སྣང་ངོ༌། །མཚན་མོ་ཉལ་ཁའི་དམིགས་པ་ནི། སྔར་
གྱི་དམིགས་པ་དེ་ཚར་གཅིག་བསྒོམས་པའི་རྗེས་ལ། མཆོད་པ་བཞི་རྫོགས་སུ་
ཕུལ། ཡི་དམ་གྱི་ལྷ་ཁྱེད་ཀྱིས་དོ་ནུབ་ཀྱི་གནས་སྐབས་སུ་བདག་གིས། སངས་
རྒྱས་ཀྱི་ཞིང་དཔག་ཏུ་མེད་པ་མཐོང་བ་དང་། མཆོད་པ་རྒྱ་ཆེན་པོ་འགྲུབ་པར་
-94-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
མཛད་དུ་གསོལ། ཅེས་པ་དང་། འདོད་དོན་དམིགས་བསལ་ཕྲ་མོ་ཡོད་ན། དེ་
དང་དེ་མཐོང་བར་མཛད་དུ་གསོལ། ཅེས་ཀྱང་བྱ། དེ་ནས་བདག་མེད་མ་ཞལ་
ཚུར་བསྟན་ཏེ། ཐུགས་ཀའི་ཐད་ཀ་ཤིན་ཏུ་དྭངས་པ་ལ་གང་ལྟ་བར་འདོད་པའི་
ཡུལ་དེ་མེ་ལོང་ལ་གཟུགས་བརྙན་ཤར་བ་ལྟར་ཁྲ་སལ་ལེ་མཐོང་བར་བསམ།
དེས་རྨི་ལམ་གྱི་དུས་སུ་ཡུལ་སྣང་གཏན་ལ་ཕེབས་སོ། །ཐོད་པའི་ཚབ་ཏུ་ཆོས་
འབྱུང་བསྒོམ་ཀྱང་རུང་གསུང་ ངོ༌། །དམིགས་སྐོར་བཞི་བཅུ་པའོ། །
གཉིས་པ་ཐིག་ལེ་ཡུལ་སྣང་གསལ་བྱེད་ནི། སྔོན་འགྲོ་སྔར་ལྟར་ལ། རང་
ལྷར་གསལ་བའི་ལུས་ཀྱི་དབུས་སུ། རྩ་དབུ་མ་ཁ་དོག་དཀར་པོ་དྭངས་གསལ་
འོད་ཀྱི་རང་བཞིན་སྦོམ་ཕྲ་སྦ་ལྕག་ཙམ་པ། ཡས་སྣར་ཧཾ་དཀར་པོ་མགོ་བོ་ཐུར་
བསྟན། མས་སྣར་ཧཱུྃ་དམར་སྔོ་མགོ་གྱེན་བསྟན། ལྟེ་བར་ཨ་ཐུང་དམར་པོ་ཡང་
གྱེན་བསྟན་ནོ། །རླུང་རོ་བསལ་སྟེང་རླུང་རྡུབས་པས་ཧཾ་ལས་ཐིག་ལེ་དཀར་པོ་
སྲན་རྡོག་ཙམ་ཆད་ནས་སྙིང་གར་སླེབ། འོག་རླུང་བསྐུམ་པས་ཧཱུྃ་ལས་ཐིག་ལེ་
དམར་སྔོ་སྲན་འབྲུ་ཙམ་ཡར་ཆད། ལྟོ་བ་ཞོམ་སློག་གིས་བྱས་པས། ཨ་ལས་ཐིག་
ལེ་ཤིན་ཏུ་དམར་པ་སྲན་མ་ཕྱེད་ཙམ་པ་ཞིག་ཡར་ཆད། དེ་གཉིས་ཀྱང་སྙིང་གར་
སླེབ། ཐིག་ལེ་གསུམ་པོ་གཅིག་རུ་འདྲེས། དཀར་ལ་དམར་པ་ཡིད་ཙམ་སྔོ་བའི་
མདངས་ཆགས་པ་གཅིག་ཏུ་སོང་། དེ་འོད་མེར་རེ་འདུག་པ་ལ་ཅུང་ཟད་སེམས་
གཏད། ཡུལ་སྣང་བལྟ་བར་བྱ་སྙམ་པའི་འདུན་པ་དང་ལྷན་ཅིག་རླུང་ཕྱིར་བསལ་
བས་སྙིང་གའི་ཐིག་ལེ་ལས་འོད་ཟེར་དཀར་དམར་ཐག་པའམ་སྦྲུལ་འདྲ་རུང་
ཞིག་རྒྱངས་ཏེ་བྱུང་ནས་སྣ་བུག་གཡོན་ནས་ཐོན། གང་བལྟ་བར་འདོད་པའི་
གནས་དེར་སོང་། འོད་དེས་མུན་ཁུང་དུ་སྒྲོན་མེ་བཏེག་ས པ་ལྟར་ཡུལ་དེ་ཁྲ་
-95-



ནི་གུའི་ཆོས་སྐོར་གྲུབ་པའི་དགོངས་རྒྱན།
གསལ་གྱིས་མཐོང་བའམ། ཡང་ན་འོད་ཟེར་དེ་སྦུབས་སྟོང་ལྟ་བུར་བྱས། དེའི་
ནང་ནས་བལྟས་པས་མཐོང་བར་བསྒོམ་ཀྱང་རུང་གསུངས། དམིགས་པ་འདིའི་
རླུང་གནད་དང་ཐིག་ལེ་དམར་སྔོ་དེ་ཞལ་ཤེས་ཡིན། དམིགས་སྐོར་ཞེ་གཅིག་
པའོ། །
གསུམ་པ་ཨ་ཡིག་ཡུལ་སྣང་གསལ་བྱེད་ནི། སྔོན་འགྲོ་དང་རྩ་དབུ་མ་
སྔར་བཞིན་བསྒོམ། དབུ་མའི་ནང་ལྟེ་བར་ཨ་དཀར་པོ་དྭངས་གསལ་འོད་ཀྱི་རང་
བཞིན་ཅན་བསྒོམ། རྨི་ལམ་གྱི་འདུན་པ་དང་བཅས་བུམ་ཅན་འཇམ་རླུང་ཅུང་
ཟད་བསྒོམ། དེ་མཚམས་ནས་ཨ་ལས་འོད་ཟེར་དཀར་པོའི་ཐག་པ་རྒྱངས་ཏེ་
སྤྲོས། རྩ་དབུ་མ་ལ་ཐོགས་མེད་དུ་སོང་སྣ་བུག་ནས་ཐོན་ཏེ་གང་བལྟ་འདོད་པའི་
ཕྱོགས་དེར་སོང་ནས་མུན་ཁུང་དུ་སྒྲོན་མེ་བཏེག་ས པ་ལྟར་ཁྲ་གསལ་གྱི་མཐོང་
བའམ། འོད་ ཀྱི་ སྦུ་ གུ་ནས་ ལྟ་བ་ གང་ རུང་ བྱའོ། །དམིགས་ སྐོར་ ཞེ་ གཉིས་
པའོ། །དམན་པ་ཡུལ་སྣང་གི་དམིགས་པ་གསུམ་པོ་འདི། གང་ཟག་གཅིག་གིས་
གསུམ་ག་བསྒོམས་དགོས་པར་རང་མ་ཡིན། གང་རུང་རེ་རེས་ཀྱང་ཆོག་པས་དོན་
ལ་སྔ་ཕྱིའི་གོ་རིམ་མེད། ཚོགས་སུ་འཆད་པའི་སྐབས། བཤད་པའི་གོ་རིམ་ལ།
ཁྲིད་ཡིག་རྙིང་པ་གསུམ་ན་ཐོག་མར་བདག་མེད་མ། དེ་ནས་ཨ་ཡུལ་སྣང་གསལ་
བྱེད་དང་། དེ་རྗེས་ཐིག་ལེ་ཡུལ་སྣང་གསལ་བྱེད་བཤད་ཡོད་ཀྱང་། འདིར་ཕྱི་མ་
གཉིས་གོ་རིམ་བསྣོལ་མ་ནི། དམིགས་པ་རྒྱས་འབྲིང་བསྡུས་གསུམ་གྱི་རིམ་པའི་
དབང་དུ་བྱས་པའོ། །གསང་འདུས་རིམ་ལྔའི་གདམས་ངག་ སོགས་སུ། སྤེལ་
སྤྲུལ་བསྒྱུར་གསུམ། སྦྱོང་བའི་ནང་ཚན་དུ་བྱས་ཀྱང་། ཆོས་འདིར་སྦྱོང་བ་ལས་
ལོགས་སུ་བྱེད་པ་མི་འགལ་ཏེ། སྦྱོང་བ་ཞེས་པའི་ངོས་འཛིན་ལ་མི་འདྲ་བའི་ཁྱད་
-96-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ཡོད་པའི་རྒྱུ་མཚན་གྱིས་ཡིན་ནོ། །དེ་ཡང་གཞན་དེ་དག་ཏུ་ནི། རྨི་ལམ་གྱི་རྩལ་
སྦྱོང་ཐམས་ཅད་ལ་སྦྱོང་བ་ཟེར་བར་འདུག།འདིར་ནི་རྨི་ལམ་ཟིན་པའི་རྗེས་སུ་སྣ་
ཚོགས་སུ་བསྒྱུར་བའི་རྩལ་མ་སྐྱེས་པ་སྐྱེད་པར་བྱེད་པའི་ཐབས་ཀྱི་ནང་སེལ་
གཅིག་ལ་སྦྱོང་བ་དང་། དེ་ཉིད་གོང་ནས་གོང་དུ་སྤེལ་བ་ལ། འབྱོངས་ནས་སྤེལ་
སྤྲུལ་བསྒྱུར་གསུམ་བྱེད་ཅེས་པའོ། །ཡུལ་སྣང་ལྟ་བ་ནི། རྨི་ལམ་གྱི་རྣམ་ཐར་དུ་
གྲགས་པ། ཡོན་ཏན་སྐྱེས་པའི་རྟགས་སྟོན་པ་ཙམ་ཡིན་ནོ། །ཡང་མན་ངག་
གཞན་ལས་བཟུང་བ་སྦྱོང་བ་གཅིག་ཏུ་བྱེད་པ་ཞེས་འབྱུང་བའི་ཕྱི་མ་ནི། རྨི་ལམ་
འོད་གསལ་སོགས་སུ་བསྲེ་བ་ལ་ཟེར། འདིར་སེམས་ཀྱིས་ལུས་སྦྱང་བ་དང་།
བདག་མེད་མས་སྦྱང་བ་དང་། བསྒྱུར་བ་ཕྱི་མ་གཉིས་ལ་སོགས་པའོ། །དེས་ན་རྨི་
ལམ་གྱི་གདམས་ངག་ལ། དང་པོར་རྨི་ལམ་ལ་རྨི་ལམ་དུ་མ་ཤེས་ན། ཆོས་ཚན་
འདིའི་དགེ་སྦྱོར་གྱི་རྩ་བ་སྟོངས་པས། ཐོག་མར་རྨི་ལམ་རྨི་ཚད་ཟིན་པ་ཞིག་
དགོས། དོན་དེ་ལ་འཛིན་པའི་གདམས་ངག་སྟོན། དེ་ནས་རྩལ་ཕྱོགས་མེད་དུ་
འབྱོངས་པ་ཞིག་དགོས་པ་ལ། རྨི་ལམ་ཉིད་ཀྱི་སྣང་བ་ལ་དབང་འབྱོར་པའི་ཕྱིར།
སྦྱོང་བ་སྔ་ཕྱི་གཉིས་དང་། སྤེལ་བ་དང་། སྤྲུལ་པ་དང་། བསྒྱུར་བ་དང་པོ་གཉིས་
དང་། ཡུལ་སྣང་རྣམས་བྱུང་བ་ཡིན། རྨི་ལམ་དེ་ཉིད་དུ་མཆོག་གི་དགེ་སྦྱོར་དངོས་
གཞི་སྐྱེད་པ་ལ། རྨི་ལམ་འོད་གསལ་དུ་འཇུག་པ་དང་། རྨི་ལམ་ལྷ་སྐུ་རང་ཤར་
དུ་འཇུག་པ་གཉིས་ཡོད་པ་ལས། དང་པོ་ནི་སྦྱང་བ་བར་པ་གཉིས་ཡིན། ཕྱི་མ་ནི་
ལྷ་སྐུ་སྣ་ཚོགས་དང་སྣང་སྟོང་ཞེན་བྲལ་དུ་བསྒྱུར་བའོ། །དེ་ལྟར་ཤེས་ན་མཁས་
རློམ་ཁ་ཅིག་ནི་གུའི་ཆོས་དྲུག་རྨི་ལམ་གྱི་གདམས་ངག་མང་ཡང་གནད་ཆུང་ཟེར་
བའི་བབ་བཅོལ་གྱི་སྨྲ་བ་དེ་དག་འབྲེལ་མེད་བྱུང་རྒྱལ་གྱི་ཚིག་ཏུ་གོ་བར་འགྱུར་
བ1-



ནི་གུའི་ཆོས་སྐོར་གྲུབ་པའི་དགོངས་རྒྱན།
རོ། །ཆོས་དྲུག་འདིའི་དབུ་ཞབས་ཀྱི་གདམས་ངག་ཐམས་ཅད་ལས་དང་པོ་པ་
ཉིད་ལ་མཆོག་ཏུ་ཕན་པ་འཕྲལ་དུ་རྟགས་ཐོན་ཐོན་པ་ཁོ་ན་ཡིན་གྱི། ལས་དང་པོ་
པ་ལ་ཕན་པ་ཅི་ཡང་མེད་པའི་བཤད་པ་མཐོ་མཐོ་མོ་ལ་གདམས་ངག་ཏུ་རློམ་པ་
དེ་འདྲ་གཏན་མ་ཡིན་ཅིང་། ཡང་བླུན་པོ་རང་བཟོའི་ཆོས་གཞུང་ལ་བརྟེན་པའི་
ལེགས་བཤད་ཀྱང་མེད། མན་ངག་ལ་བརྟེན་པའི་ལག་ལེན་ཡང་མེད་པའི་འད་
འུད་ཤབ་ཤོབ་རྣམས་དང་ནི་ཡེ་མི་འདྲ་བར་ཡང་ངེས་ཤེས་འདྲོངས་སོ། །
བཞི་པ་འོད་གསལ་གཏི་མུག་རང་སངས་ཀྱི་ཁྲིད་ལ། སྔོན་འགྲོ། དངོས་
གཞི། རྗེས་ཀྱི་ཁྲིད་གསུམ་བདོག །དང་པོ་ལ་རྩ་བ་མི་རྟག་སྐྱོ་ཤས། ཡལ་ག་སྤྱོད་
ལམ་དམ་རྫས། ལོ་འདབ་ཐབས་ལམ་རང་མདངས། གསོལ་འདེབས་མེ་ཏོག་
འཆར་བྱེད་དེ་བཞི་ལས། དང་པོ་རྩ་བ་མི་རྟག་སྐྱོ་ཤས་ནི། ངེས་པར་འཆི་བ་དང་།
ནམ་འཆི་ཆ་མེད་པ་དང་། འགྲོ་དྲུག་ཁམས་གསུམ་འཁོར་བ་ཐམས་ཅད་སྡུག་
བསྔལ་དུ་ཤེས་པས་ཅིས་ཀྱང་། དགོས་མེད་ཀྱི་བློ་དྲག་ཏུ་བསྒོམ། སྔ་ནས་མི་རྟག་
པའི་ཁྲིད་མ་བསྐྱངས་ན་སྨོས་ཅི་དགོས། བསྐྱངས་པ་ཚོ་ཡང་སྐབས་འདིར་མི་རྟག་
པའི་ཁྲིད་བསྐྱར་ནས་བསྒོམ་དགོས། སྤྱིར་ཆོས་ཀྱི་བསྐུལ་མ་འཆི་བ་མི་རྟག་སྐྱོ་
ཤས་ཤས་ཆེར་བསྒོམས་པས་ཤེས་པ་དྭངས་ཤིང་གྲུང་བ་ཞིག་འབྱུང་། དེས་
ཤུགས་བརྟས་ཏེ་གཉིད་ཀྱི་དུས་ནའང་། རིག་པ་དྭངས་པ་ཞིག་འབྱུང་། དེས་ཀྱང་
འོད་གསལ་ཟིན་བླ། ཡང་སྐྱོ་ཤས་ཅན་དེ་རིག་པ་ལ་ལྕག་ཆུག་གཟེག་ཐོན་པས་
གཉིད་འཐུག་པོའི་སྐབས་ཀྱང་དྲན་པ་འབྱུང་སླ་སྟེ། དཔེར་ན། ཉིན་མོ་རིག་པ་ལ་
སྒྲིན་ཆུག་པའི་དོགས་པ་ཡོད་ན་མཚན་མོ་གཉིད་ཆུང་བར་འགྲོ་བས་མཚོན་
ནོ། །དེ་ལྟར་ན། ཡེ་ཤེས་ཀྱི་མཁའ་འགྲོ་མས་ཀྱང་། །འཆི་བ་རྒྱུད་སྐྱེས་འོད་
-98-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གསལ་འཆར། །ཞེས་གསུང་།
གཉིས་པ་ཡལ་ ག་སྤྱོད་ལམ་དམ་རྫས་ལ། སྤྱོད་ལམ་ནི། ཇི་སྐད་དུ།
སྤྱོད་ལམ་དལ་ལ་ཁ་ཟས་སྣུམ། །རྡུལ་ཐོན་ལས་རྣམས་སྤང་བར་བྱ། །ཞེས་འབྱུང་
བ་ལྟར། ནད་པའི་སྤྱོད་ལམ་བཞིན་དུ་བྱ་བ་བྱེད་དགོས་རྣམས་དལ་བུས་བྱེད། ཁ་
ཟས་སྣུམ་པ་སྟེ། ལུས་ལ་འཕྲོད་པ་མང་ཉུང་རན་པར་བསྟེན། མཆོང་རྒྱུག་དང་
རྩལ་འགྲན་དང་འཛིང་ཁ་དང་གཞུ་འགེངས་སོགས་རྩ་རླུང་འཁྲུགས་པར་འགྱུར་
པ་དང་རྡུལ་ཐོན་པའི་སྤྱོད་ལམ་སྤང་གསུང་། དམ་རྫས་ནི་སྤྱིར་ཚོགས་དང་གཏོར་
མ་བཟང་དུ་བཤམས་ཏེ་འབུལ། མཁའ་འགྲོ་སྡེ་ལྔ་ལ་གཏོར་མ་ཕུལ། མྱུར་
མཛད་ཡེ་ཤེས་ཀྱི་མགོན་པོ་ལ་ཡང་གཏོར་མ་ཕུལ་ནས་གསོལ་བ་འདེབས།
གཏོར་མ་འབུལ་བའི་སྐབས། གུ་གུལ་དང་། མ་ཧཱ་མཾ་སའི་བདུག་སྤོས་གཏོང་
ཞེས་གསུང་། གསུམ་པ་ལོ་འདབ་ཐབས་ལམ་རང་མདངས་ནི། སྔར་གཏུམ་མོའི་
རྣལ་འབྱོར་ལ་གོམས་པ་ཡིན་ན། རྒྱུན་གྱི་རྣལ་འབྱོར་ལ་བསྒོམས་པ་དེ་ཀས་གོ་
ཆོད་པ་ཡིན་པས་ལོགས་པ་མི་དགོས། དེ་མན་འཇམ་རླུང་བུམ་པ་ཅན་ཟླ་རེ་ཙམ་
སྦྱོང་བ་སྔོན་དུ་འགྲོ་བར་བྱེད། འོད་གསལ་དངོས་གཞིའི་དམིགས་པ་བསྒོམ་
སྐབས་ཀྱང་སྔ་དྲོའམ། ཕྱི་དྲོ་གང་འཐད་རེ་ལ་ངལ་དུབ་དུ་མི་འགྱུར་བ་ཙམ་གྱི་
རླུང་ཐུན་རེ་བསྒོམ་པར་བྱའོ། །རླུང་གི་རྣལ་འབྱོར་གྱིས་ཁམས་དྭངས་སྙིགས་ཕྱེད།
དྭངས་མའི་མདངས་ ལས་འོད་གསལ་འཆར་བ་ཡིན་པས། རྩ་རླུང་བསྒོམ་པ་
གནད་དུ་ཆེ། སྤྱིར་ཆོས་དྲུག་གི་ཡ་གྱལ་འོད་གསལ་ནི། གཉིད་ཀྱི་འོད་གསལ་
གཙོ་བོར་འཆད་པའི་སྐབས་ཡིན་པས། གཏུམ་མོ་དང་འོད་གསལ་ཞེས་སོ་སོར་
བགྲངས་ པ་ཡིན་གྱི། གཞན་དུ་ན་ཉིན་མོའི་འོད་གསལ་སྐྱེད་པའི་ཐབས་ཀྱི་
- 99 -



ནི་གུའི་ཆོས་སྐོར་གྲུབ་པའི་དགོངས་རྒྱན།
མཆོག་ཅིག་གཏུམ་མོ་འདི་ཡིན། རིལ་འཛིན་རྗེས་གཞིག་སད་སུད་དང་། ཕྲ་ཐིག་
ཐན་ཐུན་གང་ལས་ཀྱང་འདི་སྟོབས་ཆེའོ། །་
བཞི་པ་གསོལ་འདེབས་མེ་ཏོག་འཆར་བྱེད་ནི་ཇི་སྐད་དུ། །འོད་གསལ་
འཆར་བྱེད་བླ་མའི་མོས་གུས་དང་། །ཞེས་གསུངས་པ་ལྟར་འོད་གསལ་འཆར་བ་
ལ་བླ་མའི་མོས་གུས་གལ་ཆེ། འོ་ན་བླ་མའི་མོས་གུས་ནི་སྒོམ་ཐམས་ཅད་ལ་གལ་
ཆེ་ཡི། འོད་གསལ་ཁོ་ན་གལ་ཆེ་བར་སྨོས་པ་ཅི་ཡིན་སྙམ་ན། སྤྱིར་བླ་མའི་མོས་
གུས་ཀྱི་རྟེན་འབྲེལ་འགྲིག་པ་ཞིག་ཀུན་ལ་དགོས་ཀྱང་། ཉིན་བར་གྱི་དགེ་སྦྱོར་
རྣམས་རང་གི་རྩོལ་བས་ཀྱང་བསྒོམ་དུ་བཏུབ་ལ། རྨི་ལམ་གྱི་་གནས་སྐབས་
ཡིན་ན་ཡང་རྨི་ལམ་ཉིད་ཀྱི་སྣང་བ་སྣ་ཚོགས་དང་། དྲན་རྟོག་གི་བློ་རགས་པ་
འདི་ཡོད་ཅིང་། དེ་ཡོད་པས་ཉིན་མོའི་བག་ཆགས་རྨི་ལམ་དུ་ཁྲིད་པའི་ཕྱིར། རང་
གི་རྩོལ་བ་དང་འདུན་པས་སླེབ་རྒྱུ་ཞིག་ཀྱང་ཡོད་པའི་ཕྱིར་བྱིན་རླབས་ཁོ་ན་ལ་
ལྟོས་པ་རང་ཡང་མིན། གཉིད་འཐུག་པོའི་དུས་ན་དྲན་རྩོལ་མེད་པའི་ཕྱིར། །
གཉིད་ཀྱི་འོད་གསལ་འདི་ནི། སྐབས་དེ་ཉིད་དུ་རང་ཤར་དུ་བྱུང་ན་མ་གཏོགས།
གཞན་བསྒོམ་ཐེས་མེད་པའི་ཕྱིར། ལུས་ལ་གནད་དུ་བསྣུན་པའི་རྟེན་འབྲེལ་དང་།
བླ་མ་དང་ལྷག་པའི་ལྷའི་བྱིན་རླབས་འཛོམ་པ་ལ་རེ་བ་ཡིན་ནོ། །དེ་ལྟར་སྔོན་
འགྲོ་བཞི་པོ་དེ་ལ་སྔར་མ་བསྟན་པའི་དམིགས་པ་གསར་བ་རྐང་ཚུགས་མེད་པས།
དམིགས་སྐོར་ལོགས་སུ་མི་འདྲེན། ཆོས་ཐུན་གཅིག་ལ་རྫོགས་པའམ། གཉིས་
སམ་གསུམ་སོགས་གང་ལྟར་བྱས་ཀྱང་འདྲའོ། །
གཉིས་ པ་ དངོས་ གཞི་ ལ། འོད་ གསལ་བཟུང་བ་དང་། ལམ་ ཁྱེར་དང་།
བསྲེ་བ་དང་། མཐར་ཐུག་སྟེ་ས་བཅད་བཞིའོ། །དང་པོ་ལ། བདག་མེད་མ་ལ་
-100-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
བརྟེན་ཏེ་འོད་གསལ་འཛིན་པ། ཨ་ཡིག་ལ་བརྟེན་ཏེ་འོད་གསལ་འཛིན་པ། བླ་
མ་ལ་བརྟེན་ཏེ་འོད་གསལ་འཛིན་པ་སྟེ་གསུམ་མོ། །དང་པོ་ནི། ཐུན་གྱི་སྔོན་འགྲོ་
བྱིངས་དེ་སྒྱུ་ལུས་ཀྱི་སྐབས་སུ་བཤད་པ་དང་འདྲ་བ་ལས། ཁྱད་པར་ནི་རྩ་བའི་བླ་
མ་སྐུ་དངོས་སུ་བསྒོམ་ན་ཡང་། ཆ་བྱད་རལ་པའི་ཐོར་ཚུགས་དང་། རུས་པའི་
རྒྱན་དྲུག་དང་། སྟག་ལྤགས་ཀྱི་སྨད་དཀྲིས་སོགས་དུར་ཁྲོད་ཀྱི་ཆས་དང་ལྡན་པ་
ཞིག་བསྒོམ། ཅི་སྟེ་རྡོ་རྗེ་འཆང་དུ་སྒོམ་ན་ཡང་། རྡོ་རྗེ་འཆང་ཧེ་རུ་ཀ་ཞི་མ་ཁྲོ་
སྤྱན་གསུམ་པ། སྐུ་ལ་དུར་ཁྲོད་ཆས་བརྒྱད་རྫོགས་པ་ཞིག་བསྒོམ། གསོལ་
འདེབས་ཀྱི་སྐབས་སུ། །འོད་གསལ་ཟིན་པར་མཛད་དུ་གསོལ། ཅེས་མཐའ་
བསྒྱུར་བའོ། །དེ་རྗེས་སུ་རེ་ཞིག་རང་ཐ་མལ་དུ་གསལ་བ་ལྟ་བུའི་ཀླད་རྒྱའི་སྟེང་
ཐོད་པའི་འོག །སྤྱི་བོའི་ཐད་དེར་པདྨ་དང་ཉི་མའི་གདན་སྲན་མ་ཕྱེད་བཀས་ཙམ།
དེའི་སྟེང་དུ་གདན་དེ་ཀ་དང་འཚམས་པའི་རྡོ་རྗེ་བདག་མེད་མ་སྐུ་མདོག་སྔོན་མོ་
གྲི་གུག་ཐོད་པ་ཁ་ཊཾ་ག་བསྣམས་པ། ཞབས་གཡོན་བརྐྱང་བའི་གར་སྟབས་ཅན་
སྐུ་ཆུང་ལ་ཡན་ལག་དོད་པ་གསལ་བཏབ། དེའི་ཐུགས་ཀར་ཡང་ཨ་དཀར་པོ་སྤུ་
ཤད་ཀྱིས་བྲིས་པ་ལྟར་ཕྲ་བ་གསལ་ལ་འཚེར་བ་ཞིག་བསྒོམ་དེ་ལས་འོད་ཟེར་
འཕྲོས། ཐོག་མར་ཀླད་པ་གཏི་མུག་གི་རང་བཞིན་ཅན་དེ་སྦྱངས། དེ་ནས་ལུས་
ཀྱི་ནང་གང་བས་ཤ་ཁྲག་རུས་གསུམ་ཡང་དག་སྟེ། ལུས་འོད་ལུས་སུ་གྱུར་པར་
བསམ། དེ་ཡང་ཡི་དམ་གྱི་སྐུར་བསྒོམས་ན་ཀ་བཟང་གསུང་པས་དཔལ་སྡོམ་པ་
ལྷན་སྐྱེས་སུ་ཀ་བསྒོམ། དེར་བདག་མེད་མའི་ཐུགས་ཀའི་ཨ་ཡིག་ལ་སེམས་
གཏད་ཏེ་ཅུང་ཟད་བསྒོམ། དེ་ནས་ཨ་དེ་ལས་འོད་ཟེར་འཕྲོས། བདག་མེད་མའི་
སྐུ་གང་། དེ་ལས་འོད་ཟེར་འཕྲོས། རང་ལུས་ཀྱི་ནང་ཐམས་ཅད་མུན་ཁུང་དུ་སྒྲོན་
•101-



ནི་གུའི་ཆོས་སྐོར་གྲུབ་པའི་དགོངས་རྒྱན། །
མེ་བཏེགས་པ་ལྟར་ཁྲ་གསལ་གྱིས་སོང་། ཡང་རང་གི་བ་སྤུའི་ཁུང་བུ་ནས་ཕར་
འཕྲོས། སྣང་བ་ཐམས་ཅད་ཁྲ་གསལ་གྱིས་གསལ་བར་བསམ། ཚུལ་དེ་ཁོ་ནས་
ཡང་ཐོག་མར་ཐུགས་ཀའི་ཨ་ལ་སེམས་གཏོད་པ་དང་། ཡང་འོད་ཟེར་སྤྲོ་བ་
སོགས་སྤེལ་གྱིན་བསྒོམ་པ་ལས། ཐུགས་ཀའི་ཨ་ལ་སེམས་གཏོད་པ་ཡུན་རིང་དུ་
བྱ། དེ་འདྲ་ལན་འགའ་རེ་སོང་བའི་མཚམས་སུ། ཤེས་པ་རང་བབས་སུ་ལྷོད་
ཀྱིས་གློད་ནས་གང་གནས་རེ་བཞག།དེ་ལྟ་བུ་བསྐྱར་གྱིན་རྟག་ཏུ་བསྒོམ། ཐོག་མ་
ཞག་མང་པོར་རྩོལ་བ་སྐྱེད་དེ་དེ་ལྟར་བསྒོམས་པས། སྐབས་འགར་བདེ་སལ་ལེ་
བ་རྣམ་རྟོག་མེད་པར་རང་ཤུགས་སུ་གནས་པ་ཡང་དུམ་རེ་འོང་སྟེ་རེ་དོགས་སུ་མ་
སོང་བ་བྱེད། དེ་འདྲ་བྱུང་ན་དེ་ཀ་ལ་གང་གནས་སུ་བཞག་པས་ཆོག །ཡང་དེ་
སངས་པ་ན་སྔར་བཞིན་འདུན་པ་དྲག་པོས་བསྒོམ། མཚན་མོ་ཉལ་བའི་སྐབས་
བདག་མེད་མའི་ཐུགས་ཀའི་ཨ་ལ་སེམས་གཏད་དེ་གཉིད་དུ་འགྲོ་བར་བྱའོ། །
དམིགས་སྐོར་བཞི་བཅུ་ཞེ་གསུམ་པའོ། །
གཉིས་པ་ཨ་ཡིག་ལ་བརྟེན་པ་ནི། སྔོན་འགྲོ་སྔ་མ་དང་འདྲ། རང་ཡི་དམ་
དུ་གསལ་བའི་ལུས་ཀྱི་དབུས་སུ་རྩ་དབུ་མ་དཀར་པོ་སྦ་ལྕག་ཙམ་གསལ་བཏབ།
དེའི་ནང་ལྟེ་བའི་ཐད་དམ་ལྟེ་འོག་སོར་བཞི་གང་རུང་དུ་ཕ
གསལ་འོད་ཀྱི་རང་བཞིན་ཅན་ཞིག་གསལ་བཏབ། ཨ་ཡིག་དེ་ལ་དར་གཅིག་
སེམས་བཟུང་། ཨ་ལས་འོད་ཟེར་འཕྲོས། དབུ་མའི་ནང་ཁེངས། དེ་ལས་འོད་
ཟེར་འཕྲོས། རང་ལུས་ཀྱི་ནང་ཤིན་ཏུ་གསལ་བར་བྱས། རང་གི་བ་སྤུའི་བུ་ག་
ནས་འོད་ཟེར་འཕྲོས། སྣང་བ་ཐམས་ཅད་ཁྲ་གསལ་གྱིས་ཁྱབ། ཉལ་བའི་ཚེ་ལྟེ་
འོག་གི་ཨ་ལ་སེམས་གཏོད། གཞན་ཇི་ལྟར་ཉམས་སུ་ལེན་ལུགས་རྣམས་སྔ་མ་
- 102 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
དང་འདྲ། དམིགས་སྐོར་ཞེ་བཞི་པའོ། །
གསུམ་པ་བླ་མ་ལ་བརྟེན་ཏེ་བཟུང་བ་ནི། ཡང་སྔོན་འགྲོ་སྔ་མ་ལྟར་བཏང་
ལ། རང་ལྷག་པའི་ལྷར་གསལ་བའི་སྙིང་གར་པདྨ་དང་ཟླ་བའི་གདན་ལ། རང་
གི་རྩ་བའི་བླ་མ་རྡོ་རྗེ་འཆང་དུ་སྒོམ་ན་རྡོ་རྗེ་འཆང་སྐུ་མདོག་དཀར་པོ་སྤྱི་དང་འདྲ་
བ་དང་། སྐུ་དངོས་སུ་བསྒོམ་ན་ཡང་། སྐུ་ཤ་མདངས་དཀར་ཞིང་འོད་ཟེར་དཀར་
པོ་འཕྲོ་བ། ཞལ་འཛུམ་མུལ་ལེ། སྤྱན་སིམ་མེ་བཞུགས་པ་ཞིག་བསྒོམ། སྐུ་ཆེ་
ཆུང་གི་ཚད་ཀྱང་ཆེ་ན་སོར་བཞི་ཙམ། ཆུང་ན་མཐེ་བོང་གི་ཚད་ཙམ། དེའི་བར་ཇི་
ལྟར་འོས་པ་བསྒོམ། དེའི་ཐུགས་ཀར་ཐིག་ལེ་དཀར་ལ་དམར་བའི་མདངས་
ཆགས་པའམ། ཤིན་ཏུ་དཀར་བ་གང་བསྒོམས་ཀྱང་རུང་། ཚད་ཀྱང་བླ་མའི་སྐུ་ལ་
ཆ་དཔགས་ནས་བྱ་སྟེ། སྐུ་གཟུགས་སོར་བཞི་ཙམ་བསྒོམ་ན་དེ་རྒྱ་སྲན་ཙམ། སྐུ་
མཐེ་བོང་ཙམ་བསྒོམ་ན། དེ་སྲན་ཆུང་ཙམ་བསྒོམ། དེས་བར་མ་རྣམས་ལའང་
མཚོན། གང་ལྟར་ན་ཡང་བླ་མའི་ཐུགས་ཀའི་ཐིག་ལེ་འོད་འཕྲོ་བ་དེ་ལ་སེམས་
གཏད་དེ་ཅུང་ཟད་མཉམ་པར་བཞག །ཐུགས་ཀའི་ཐིག་ལེ་ལས་འོད་འཕྲོས། སྐུ་
ཁྲ་གསལ་ཏེ་ཁྱབ། ཐུགས་རྒྱུད་བདེ་བས་གང་། སྐུའི་ཆ་ཐམས་ཅད་ནས་འོད་
ཟེར་བྱུང་། རང་ལུས་ཀྱི་ནང་ཤིན་ཏུ་གསལ་བར་ཁྱབ། རང་གི་བ་སྤུའི་ཁུང་བུ་
ནས་འོད་ཟེར་འཕྲོས། སྣང་བ་ཐམས་ཅད་ཁྲ་གསལ་གྱིས་ཁྱབ་པར་བསམ། བླ་
མའི་ཐུགས་ཀའི་ཐིག་ལེ་ལ་འགྱང་ཙམ་སེམས་གཏད། དེ་ནས་འོད་ཟེར་སྤྲོ་པའི་
དམིགས་པ་རེ་བྱེད་པ་སླར་ནས་སླར་དུ་གོམས་པར་བྱའོ། །ཉལ་བའི་ཚེ་བླ་མའི་
ཐུགས་ཀའི་ཧཱུྃ་ ལ་ སེམས་གཏད་དེ་ཉལ། བསྒོམ་ལུགས་ གཞན་རྣམས་སྔ་མ་
བཞིན་ནོ། །དམིགས་སྐོར་ཞེ་ལྔ་པའོ། །
• 103 -



ནི་གུའི་ཆོས་སྐོར་གྲུབ་པའི་དགོངས་རྒྱན།
འདི་འོད་གསལ་འཛིན་པའི་དམིགས་པའི་དངོས་གཞི་གཙོ་བོ་དེ་ཡིན་
ནོ། །རྒྱུ་མཚན་ནི། །སྙིང་ག་ཆོས་ཀྱི་འཁོར་ལོ་ནི། གཉིད་འཐུག་པོའི་འཁྲུལ་བ་
འབྱུང་ བའི་ གནས་ ཀྱི་ གཙོ་བོ་ ཡང་ ཡིན། དེ་ ལ་ གནད་དུ་བསྣུན་པས་ ལམ་
བསྒོམས་ན། འཁྲུལ་བ་དེའི་གཉེན་པོ་འོད་གསལ་འཆར་བའི་གནས་ཀྱི་ཡང་གཙོ་
བོ་ཡིན་པས་སོ། །འོ་ན་གཞན་གཉིས་ལའང་གནད་དེ་ཡོང་འཐང་པ་ལ་སྙམ་ན།
འདི་འདྲའི་རིགས་ལ་ངེས་པ་མེད་དེ། སྤྱིར་གཉིད་འཐུག་པོའི་འོད་གསལ་འཆར་
བའི་གནས་དྲག་ཤོས་དེ་སྙིང་ག་ཡིན་ཀྱང་། ཐོག་མར་གནས་དེར་རླུང་འཇུག་
དཀའ་བའི་སྐབས་ཤིག།རྩ་དབུ་མའི་གནས་གཞན་དུ་གནད་དུ་བསྣུན་ན། དེར་
རླུང་འདུས་པའི་འོད་གསལ་གྱི་ཉམས་མྱོང་ཞིག་འཕྲལ་དུ་སྐྱེ་བར་འགྱུར། དེ་ཡང་
ཡང་གོམས་པ་ན། དེས་སྣ་དྲངས་ཏེ་འདུན་པ་ཅུང་ཟད་བསྒྱུར་བ་ཁོ་ནས་འབད་
རྩོལ་མེད་པར་སྙིང་གར་རླུང་སེམས་འདུས་པའི་འོད་གསལ་འཆར་བ་ཉིད་ལ་ཡང་
ཚེགས་མེད་དོ། །ཐབས་འདི་རྨི་ལམ་སོགས་གཞན་ལའང་རིགས་འགྲེའོ། །དེས་
ན་འོད་གསལ་འཛིན་པའི་དམིགས་པ་གསུམ་པོ་འདི། གང་བློ་ལ་བདེ་བ་ཞིག་
འབད་པས་བསྒོམས་ནས་ནུས་པ་ཐོན་པར་བྱ་དགོས་མོད། གང་ཟག་གཅིག་གིས་
གསུམ་ཀར་བསྒོམ་དགོས་པ་རང་ཡང་མ་ཡིན་ནོ། །གཉིས་པ་འོད་གསལ་ལམ་
ཁྱེར་ལ། ཉིན་མོ་སྐུ་གསུམ་ལམ་ཁྱེར་དང་། མཚན་མོ་སྐུ་གསུམ་རང་ཤར་བ།
ཞེས་ས་བཅད་གཉིས་སུ་བྱེད་ཀྱང་ཉམས་ལེན་དམིགས་པ་གཅིག་ཁོ་ན་སྟེ། ཉིན་
མོ་སྐུ་གསུམ་ལམ་ཁྱེར་ཉིད་དོ། །དེ་ཡང་དང་པོར་འདི་ཐུན་མཚམས་ཀྱི་ཉམས་
ལེན་ལ་གལ་ཆེ་སྟེ། སྒྱུ་ལུས་སྐབས་སུ། འདུན་པ་གསུམ་སྤྲུགས་བཤད་པའི་དོད་
ཡིན། དེ་ཡང་རྩ་བ་མི་རྟག་སྐྱོ་ཤས་དང་། གསོལ་འདེབས་མེ་ཏོག་འཆར་བྱེད་དུ་
-I04-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
བཤད་པ་བཞིན། འོད་གསལ་གྱི་ཐུན་མཚམས་སུ་ཡང་། མི་རྟག་པ་དང་། བླ་
མའི་མོས་གུས་སྔར་སྒྱུ་ལུས་སུ་བཤད་པ་བཞིན་དགོས་ལ། སྒྱུ་ལུས་དང་རྨི་ལམ་
ལ། སྒྱུ་མ་དང་རྨི་ལམ་གྱི་འདུན་པ་དགོས་པའི་དོད། འདིར་སྐུ་གསུམ་ལམ་ཁྱེར་
གྱི་འཇོག་སྟངས་དེ་དགོས་པའི་དོན་ཡིན་ནོ། །བསམ་སྡིངས་པའི་ཁྲིད་ཡིག་ནི།
ཐུན་ཐུན་མཚམས་ཀྱི་གསལ་ཁ་མེད། འཇག་ཆེན་ཨ་ལ་སེམས་གཏོད་པ་བཞིན་
དུ་གྲིམས་ལྷོད་རན་པར་བྱ། ཞེས་གསུང་སྟེ། དེའི་གོ་བ་ནི་ཨ་ཡིག་གི་སྐབས་ན་
རིག་པ་ཡེངས་ཀྱང་མ་ཡེངས་བཅུར་བཅུར་དུ་ཡང་མ་སོང་བ་མཉམ་རྗེས་ཐམས་
ཅད་དུ་བསྒོམ་གསུངས་པ་དེ་ཡིན་པས། ཐུན་ཐུན་མཚམས་གཉིས་ཀར་དུ་བསྒོམ་
པའི་དོན་ཡིན། དེ་ལ་སྤྱིར་ཐུན་གྱི་སྐབས་སུ་ཡང་འཇོག་ཚུལ་དེ་ཀ་དང་མཐུན་པ་
ཡིན་མོད་ཀྱི། ཐུན་གྱི་ཉམས་ལེན་བྱེད་ཚུལ་ལོགས་སུ་བཤད་ཟིན་པས། འདིར་
ནི་ཐུན་མཚམས་ཁོ་ནའི་དབང་དུ་བྱས་པའོ། །དེ་ཡང་བདག་ཟས་ཟ་འགྲོ་འཆག།
ཉལ་འདུག་སྤྱོད་ལམ་ཀུན་ཏུ་སྐུ་གསུམ་ལམ་ཁྱེར་འདི་དྲན་པ་ཞིག་བྱེད་དགོས་
སྙམ་པའི་འདུན་པ་ཡང་ཡང་བཏང་གིན་འགྲོ་འདུག་སོགས་བྱ་བྱེད་གང་བྱེད་པའི་
སྐབས་དེར། གང་ཤར་དེ་ཀ་ལ་སེམས་གཏད་དེ། ཤེས་པ་ཁོང་གློད། རང་ཞལ་
ལྟ་ཤེས་ཙམ་བྱ། དེའི་ཚེ་མིག་གི་ལྟ་སྟངས་ཀྱང་ཧ་རེ་བཞག །དེ་ཡང་ཐོག་མ་ཐུན་
མཚམས་ཡིན་ཡང་སོས་དལ་དུ་འདུག་པའི་སྐབས། དྲན་པ་བསྟེན་པ་ཙམ་གྱིས་
འཕྲལ་འཕྲལ་དུ་སླེབ་འོང་། དེ་ནས་བྱ་བྱེད་བྲེལ་པོ་ཀུན་ལའང་རིམ་པས་བསྲེ་
བར་བྱའོ། །དེ་ཡང་སྣང་བ་སྣ་ཚོགས་གང་ཤར་བ་དེའི་སྟེང་གི་གསལ་ཆ་དེ་
གསལ་བ་སྤྲུལ་སྐུ། རང་ཞལ་ལ་ཆེར་རེ་བལྟས་པས་ཅིར་ཡང་མ་ཡིན་པ་དེ་སྟོང་
པ་ཆོས་སྐུ། སྣང་བ་སྣ་ཚོགས་པ་ཤར་བ་ལ་བཟོ་བཅོས་མ་བྱས་པ་དེ་དང་། ངོས་
-i05-



ནི་གུའི་ཆོས་སྐོར་གྲུབ་པའི་དགོངས་རྒྱན།
བཟུང་ཅི་ཡང་མེད་པ་དེ་སེམས་གསལ་རིག་ཙམ་གྱི་སྟེང་དེ་ན། ངོ་བོ་དབྱེར་མེད་
གཅིག་ཅར་རོ་གཅིག་ཏུ་ཤར་བ་དེ། རང་རིག་རང་གསལ་ལོང་སྤྱོད་རྫོགས་སྐུ་
ལམ་ཁྱེར་རོ། །དེ་ལྟར་ན་ཐོག་མར་ཐུན་མཚམས་ཀྱི་དགེ་སྦྱོར་འདི་ལ་ལེགས་
པར་བསླབ། དེ་རྗེས་ཕལ་ཆེར་ལ་འདི་ལམ་དུ་ཁྱེར་ཐུབ་པ་ནས། སྐབས་འདིའི་
འདུན་པ་གསུམ་པོ་གང་རུང་རེ་དྲན་པར་བྱའོ། །མཚན་མོ་སྐུ་གསུམ་རང་ཤར་ནི།
ཐུན་གྱི་སྐབས་སུ་དམིགས་པ་ལ་དྲག་ཏུ་བཅུར་བ་དང༌། ཐུན་མཚམས་སུ་སྐུ་
གསུམ་ལམ་ཁྱེར་བསྒོམས་པ་དེའི་མཐུ་ལས། མཚན་མོ་གཉིད་འཐུག་པོའི་དུས་
སུ་འོད་གསལ་ཟིན་པ་ན། གསལ་སྟོང་ཟུང་འཇུག་གི་སྐུ་གསུམ་རང་ཤར་དུ་
འབྱུང་ངོ༌། །གཉིད་དུས་ཀྱི་གསལ་བ་ནི། སྣང་བ་རགས་པ་སྣ་ཚོགས་པ་འདི་དག་
དེ་དུས་མི་འཆར་བས། རིག་པ་ཉིད་ཀྱི་གསལ་ཆ་དང་། །འཆར་སྒོ་རྟགས་ཀྱི་སྣང་
བ་སྣ་ཚོགས་པའོ། །དམིགས་སྐོར་ཞེ་དྲུག་པའོ། །
གསུམ་པ་བསྲེ་བ་ལ། གསལ་སྟོང་བསྲེ་བ་ ་དང་མཉམ་རྗེས་བསྲེ་བ།
ཉིན་མཚན་བསྲེ་བ། བདེ་སྟོང་བསྲེ་བ་སྟེ་བཞི་ལས། དང་པོ་ནི། སྒོམ་མཉམ་
བཞག་གི་དུས། སེམས་ཅིར་ཡང་མ་གྲུབ་པ་འདྲ་བ་དེ་བསྒོམས་པས་རྐྱེན་བྱས་
ནས་སྟོང་སང་སང་བ་ཅི་ཡང་མེད་པ་འདྲ་བ་ཞིག་འཆར། ཐུན་མཚམས་སུ་ཡང་
གདོང་གཏད་ཀྱི་དངོས་པོ་འདི་དག་གང་ཡང་མི་འདུག་སྙམ་པ་འབྱུང་སྟེ། སྟོང་
ཉམས་རྐྱང་པ་ཤར་བ་ཡིན། སྐབས་དེར་ཐུན་དང་ཐུན་མཚམས་ཐམས་ཅད་དུ་
མིག་ནམ་མཁའ་ལ་གཏད། རིག་པ་ཧུར་ཕྱུང་། སྟོང་སང་ངེ་བའི་གཞི་དེ་ལ་
བལྟས་པས། སྟོང་པ་དེ་ལ་གསལ་ཆ་རིམ་གྱིས་རྙེད་དེ་གསལ་སྟོང་དུ་འགྱུར།
ཡང་ཐུན་གྱི་སྐབས་སུ་རྣམ་རྟོག་མེད་པ་ལ་རིག་པ་གསལ་སེང་ངེ་དགའ་བདེ་དང་
• 106-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
བཅས་པ་འབྱུང་། ཐུན་མཚམས་སུའང་དེ་ལ་སྲེད་པ་ཆེ། རང་རྩིས་སྐྱེ་བར་འདུག་
ན། གསལ་བ་རྐྱང་པའི་ཉམས་སྐྱེས་པ་ཡིན་པས། ཐུན་ཐུན་མཚམས་ཐམས་ཅད་
དུ་སེམས་དྭངས་སང་ངེ་བ། གསལ་རྗེན་ནེ་བ། དེའི་ངོ་བོ་ལ་ལྟ་གཞིགས་དྲག་ཏུ་
བཅུག་པས་ཐོགས་པའི་དངོས་པོ་ཞིག་པ་ལྟར་ཆེམས་སེ་སོང་ནས་ངོས་བཟུང་དུ་
མེད་པ་ཞིག་འོང་། དེའི་ངང་ལ་བཟོ་བཅོས་མེད་པར་བཞག །སེམས་ལ་བལྟས་
ནས་ཀྱང་སྒྱུ་མ་ལྟ་བུའོ་ཞེས་ཡང་ཡང་དྲན་པ་གསལ་སྟོང་དུ་འཆར་ཏེ། དེ་ལྟར་ན་
གསལ་བ་སྟོང་པ་ལ་བསྲེ་བའོ། །དམིགས་སྐོར་ཞེ་བདུན་པའོ། །
གཉིས་པ་མཉམ་རྗེས་བསྲེ་བ་ནི། སྤྱིར་རྗེས་ཐོབ་མཚན་ཉིད་དང་ལྡན་པ་
ཞིག་ཡིན་ན། མཉམ་བཞག་དང་ཆེད་དུ་བསྲེ་མི་དགོས་ཀྱང་། འདིར་ཐུན་ལ་
མཉམ་བཞག་དང་། ཐུན་མཚམས་ཙམ་པོ་ལ་རྗེས་ཐོབ་ཅེས་བཏགས་པའོ། །དེ་
ཡང་ཐུན་གྱི་སྐབས་སུ་རྩོལ་བས་བཅོས་པ་མ་ཡིན་པར་སེམས་གསལ་སྟོང་དུ་དུམ་
རེ་གནས་པ་ཡང་ཡང་བྱུང་ཀྱང་། ཐུན་མཚམས་སུ་དང་པོའི་ཐ་མལ་པ་ཟང་མ་དེ་
ཀ་མ་གཏོགས། གསལ་སྟོང་གི་ཉམས་ཡེ་མི་སླེབ་པ་འདུག་ན། ཐུན་གྱི་སྐབས་སུ་
ཉམས་ཅུང་ཟད་ཤར་བའི་དུས་དེར། སྤྱོད་ལམ་གང་ཡང་རུང་བ་ཞིག་ལ་བསྲེ་བའི་
འདུན་པ་གཏོང་སྟེ། དཔེར་ན། ད་ ལྟར་བདག་ སྐོར་བ་བྱེད་པའི་སྐབས་སུ།
ཉམས་འདི་བསྐྱང་བར་བྱ་སྙམ་པའི་འདུན་པ་ཡང་ཡང་བཏང་། ཐུན་ལས་ལངས་
པའི་སྐབས་སུ་ཡང་དེ་ཀའི་རྒྱུན་དྲན་པས་བཟུང་། ལག་ཏུ་འཆང་རྒྱུ་ལྟ་བུར་དྲན་
འཛིན་གྱི་རྟགས་ཤིག་ཀྱང་བཞག།དེ་ནས་སྐོར་བ་བྱེད་པའི་སྐབས་སུ། སྐུ་གསུམ་
ལམ་ཁྱེར་དུ་བཤད་པ་བཞིན་དང་དེ་བསྐྱངས་པས། ཐུན་གྱི་སྐབས་སུ་བཤད་པ་
ལྟ་བུའི་གསལ་སྟོང་གི་ཉམས་དེ་སླེབ་འོང་། དེ་ལྟར་ཞག་འགའ་རེ་སོང་ན་རྩོལ་བ་
- 107-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཆེན་པོ་མི་དགོས་པར་འོང་སྟེ། དེ་ལ་གོམས་ནས་སྤྱོད་ལམ་གཞན་ཐམས་ཅད་
ལའང་རིམ་པས་སྦྱང་། འདི་ནི་མཉམ་བཞག་གི་ཉམས་མྱོང་རྗེས་ཐོབ་ལ་བསྲེ་བ་
ཡིན། རྗེས་ཐོབ་མཉམ་བཞག་ལ་ཚུར་བསྲེ་བ་ནི་མི་དགོས། འགའ་ཞིག་ལ་རྗེས་
ཐོབ་ཀྱི་ཉམས་མྱོང་བཟང་པོ་ཤར་ནས། དེས་མཉམ་བཞག་ལ་བོགས་འཐོན་པ་
ཞིག་འོང་སྟེ། དེ་ཤུགས་འབྱུང་ལ་འོང་གི་བཅོས་པས་མི་ཕན་ནོ། །དམིགས་སྐོར་
ཞེ་བརྒྱད་པའོ། །
གསུམ་པ་ཉིན་མཚན་བསྲེ་བ་ནི། ཉིན་མོ་ཐུན་གྱི་སྐབས་ལ་གསལ་སྟོང་
གི་ཉམས་ཤར་ཡང་། མཚན་མོ་གཉིད་འཐུག་པོའི་སྐབས་ སུ་ཡེ་མ་སླེབས་ན།
ཐུན་གྱི་སྐབས་སུ་དམིགས་པ་གསུམ་པོ་གང་རུང་ཞིག་ལ་བརྟེན་ནས། རླུང་བུམ་
པ་ཅན་བསྒོམ་ཞིང་རིག་པ་དྲག་ཏུ་བཞུར། གསལ་སྟོང་གི་ཉམས་ཤར་བའི་དུས།
དོ་ནུབ་གཉིད་ཀྱི་དུས་སུའང་འདི་ཁོ་ན་ལྟར་བསྒོམ་རྒྱུ་ཡིན་སྙམ་པ་བག་ཙམ་རེ་
འདུན་པ་བཏང་གིན། ཐུན་མཚམས་སུ་ཡང་སྔ་དྲོ་འདུན་པ་ཅུང་ཟད་བྱ། དགོངས་
མོ་དང་སྲོད་ཀྱི་ཐུན་མཚམས་ལ། འདུན་པ་དྲག་ཏུ་སྦྱོང་བ་གལ་ཆེ། ཉལ་ཁར་
ཡང་འཇམ་རླུང་ཁུག་པ་ཁ་རེ་བཟུང་ཞིང་དམིགས་པ་བསྒོམ། མཐར་རང་གི་ལུས་
དང་སེམས་ལ་སེམས་གཏད་དེ་ཆེར་རེ་བཞག་པའི་ངང་ནས་གཉིད་དུ་འགྲོ་བར་
བྱ། དེས་ངེས་པར་གཉིད་ཀྱི་དགེ་སྦྱོར་ཟིན་འོང་ངོ་། །ཡང་འགའ་ཞིག་ལ་མཚན་
མོའི་དགེ་སྦྱོར་བཟང་པོ་ཐོག་མར་སྐྱེས་ནས། ཉིན་པར་ཉམས་མྱོང་དེ་དྲན་པ་ཙམ་
གྱིས་ཉིན་པར་གྱི་དགེ་སྦྱོར་ལ་བོགས་འབྱིན་པར་བྱེད་པ་ཞིག་ཀྱང་ཡོད་དེ། འདི་
ཡང་རང་ཤུགས་ལ་འབྱུང་བ་ཀ་ཡིན་ནོ། །འོད་གསལ་ལ་ནི་དེ་ལྟ་བུ་དགོས་པ་ཅི་
རིགས་པ་འབྱུང་ལ། རྨི་ལམ་རྩལ་སྦྱོང་ལ་ནི། མཚན་མོའི་ཉིན་མོ་ལ་ཆེད་གཏད་
• i08-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ། །
བོགས་འབྱིན་དགོས་པ་ཡང་ཤིན་ཏུ་མང་ངོ་། །དམིགས་སྐོར་ཞེ་དགུ་པའོ། །
བཞི་པ་བདེ་སྟོང་དབྱེར་མེད་དུ་བསྲེ་བ་ནི། སེམས་གསལ་བ་དང་། སྟོང་
པ་དང་། མི་རྟོག་པའི་ཉམས་ཀྱིས་དྲངས་པའི་དགའ་བ་དེ་ལ་ཉམས་བདེ་བ་
རྒྱ་ཆེན་པོ་འབྱུང་ཡང་། ཆེད་དུ་གཉེར་ནས་སྟོང་པར་བསྲེ་བ་མི་དགོས། གསལ་
བ་ཉིད་སྒྱུ་མ་ལྟ་བུར་ཤེས་པས་རང་ཆོད་ལ་འགྲོ། །ཞུ་བདེའི་ཉམས་རྣམས་སྟོང་
པར་བསྲེ་དགོས་པ་ཡིན་ཏེ། གཞན་ལུས་ཤེས་རབ་ཀྱི་བདེ་བའམ། རང་ལུས་
ཐབས་ལྡན་གཏུམ་མོའང་། སྒྱུ་ལུས་དབང་པོ་ཐ་མ་ལྟ་བུའམ། ཐིག་ལེ་དབང་
བཞིའི་གནད་དམ། འོད་གསལ་འཛིན་པའི་དམིགས་པ་གསུམ་ལྟ་བུ་བསྒོམས་
པས། རླུང་དབུ་མར་ཐིམ་པའི་བདེ་དྲོད་སྐྱེས་པ་ལྟ་བུ་ལ་བསྲེ་དགོས་པ་ཡིན་ཏེ།
དེ་ཡང་བདེ་ཉམས་ལན་རེ་ཙམ་བྱུང་འཕྲལ་ལ་བསྲེ་བ་སྐད་བྱས་ན། ཉམས་དེ་
སངས་འགྲོ་བས་མི་བྱ་ལ། དེ་ཡང་ཡང་འོང་ཞིང་བརྟན་པོ་ཡོད་ན་བསྲེ་དགོས། །
ང་རྒྱལ་དང་སྲེད་ཞེན་མངོན་གྱུར་པ་མེད་ན། དེའི་རང་ཞལ་བརྟས་པ་ཙམ་གྱིས་
བདེ་བར་སྣང་བ་མ་འགགས་བཞིན་དུ། ངོས་བཟུང་མེད་པར་ལྷོད་དེ་ཤིགས་སེ་
སོང་བ་དེ་ཀ་བསྐྱངས་པས་ཆོག །སྲེད་ཞེན་དང་རློམ་སེམས་སྐྱེ་ན། བདེ་བ་དེ་ཉིད་
ལ་སྒྱུ་མ་ལྟ་བུར་འདུན་པ་སྦྱངས་ཤིང་། མཐར་སྒྱུ་འཛིན་དང་བྲལ་བའི་ཕྱག་རྒྱ་
ཆེན་པོ་ལ་བཞག་ན། བདེ་སྟོང་དབྱེར་མེད་དུ་འགྱུར་རོ། །བསྲེ་བ་བཞི་པོ་དེ་དག་
ཐམས་ཅད་ཀྱི་གནས་སྐབས་སུ། ཐུན་མཚམས་སྤྱོད་ལམ་གང་བྱེད་ཀྱང་། ཡང་
ནས་ཡང་དུ་གང་ཤར་དེ་ལ་གླང་པོ་ཆེའི་ལྟ་སྟངས་ཀྱིས་ཧད་དེ་ཆད་དེ་འཇོག་པ་ཁོ་
ན་དགོས། མཉམ་བཞག་གི་དུས་སུ་ཡང་རྟོག་མེད་ཀྱི་ཉམས་བདེ་གསལ་གང་
ཤར་དང་། རྟོག་བཅས་དམིགས་པ་ལ་གནད་དུ་བསྣུན་པའི་དུས་ཐམས་ཅད་དུ་
-I09.



ནི་གུའི་ཆོས་སྐོར་གྲུབ་པའི་དགོངས་རྒྱན།
ཡང་དེ་ཀ་ལྟར་འཇོག་པ་གནད་དུ་ཆེ། ལར་ཐུན་ཐུན་མཚམས་སུ་བདེ་སྡུག་མཐོ་
དམན་འཇིག་རྟེན་ཆོས་བརྒྱད་ཐམས་ཅད་ལ་སྒྱུ་མ་ལྟ་བུར་ཤེས་པས། ད་ལྟ་
འཇིག་རྟེན་པའི་བཟང་ངན་མཐོ་དམན་ཉེ་རིང་གི་རྣམ་བཞག་སྐད་སྐད་པོ་འདིའི་
ཨ་འཐས་ཞིག་པ་རང་གལ་ཆེའོ། །དམིགས་སྐོར་ལྔ་བཅུ་པའོ། །
བཞི་པ་མཐར་ཐུག་ནི། དང་པོར་ཉིན་མོ་དང་མཚན་མོའི་འོད་གསལ་གང་
ལའང་། འོད་གསལ་གྱི་རྟོགས་པ་སྐྱེ་བའི་དང་པོར་གསལ་སྟོང་དབྱེར་མེད་ཀྱི་
འོད་གསལ་འབྱུང་། ཚོགས་ལམ་གྱི་ཐད་ཡིན། དེ་ནས་བདེ་སྟོང་དབྱེར་མེད་ཀྱི་
འོད་གསལ་འབྱུང༌། སྦྱོར་ལམ་གྱི་ཐད་ཡིན། དེ་ནས་ཟབ་ཞི་སྤྲོས་བྲལ་གྱི་འོད་
གསལ་འབྱུང་། མ་དག་ས་བདུན་གྱི་ཐད་སོར་སླེབ། དེ་ནས་དབྱེར་མེད་མཐར་
ཐུག་གི་འོད་གསལ་འབྱུང་། དག་པ་ས་གསུམ་གྱི་སྐབས་ཡིན། དེ་རྗེས་དག་པ་
གཉིས་ལྡན་ གྱི་འོད་ གསལ་ཏེ། རྫོགས་ པའི་སངས་ རྒྱས་ ཀྱི་ས་ཡེ་ཤེས་ཆོས་
སྐུའོ། །འདི་དག་གི་དོན་རྒྱས་པར་བཤད་ན་མང་མོད་ཀྱི་འདིར་མ་སྤྲོས་སོ། །འདི་
ནི་སྤྱིར་འོད་གསལ་ཞེས་བྱ་བ་གནས་ལུགས་ཀྱི་དོན་རྟོགས་ཚུལ་ལ་ས་མཚམས་
ཕྱེ་བ་ཡིན། གཉིད་ཀྱི་འོད་གསལ་ གཅིག་པོའི་དབྱེ་བ་ མ་ ཡིན་ནོ། །འདི་ལ་
དམིགས་པ་ལོགས་པ་མེད་པས་དམིགས་སྐོར་དུ་མི་བགྲང་། ཆོས་ཐུན་གཅིག་ལྟ་
བུ་ཇི་ལྟར་འོས་པའོ། །
གསུམ་པ་རྗེས་ཀྱི་ཁྲིད་ལ། དམ་ཚིག་སྤྱི་དང་བྱེ་བྲག །གེགས་སེལ་ཉེས་
སྐྱོན་རང་དག བོགས་འདོན་ཐེ་ཚོམ་གཅོད་བྱེད། ཁྱད་འཕགས་འཆར་སྒོ་ངོས་
འཛིན། ཉམས་རྟོགས་ཉིན་མཚན་ཁྱད་པར་ཏེ། ལྔ་ལས། དང་པོ་ནི། སྤྱིར་སྡོམ་
གསུམ་ལས་རང་གིས་གང་བླངས་པའི་བསླབ་བྱ་རྣམས་མ་ཉམས་པ་གལ་ཆེ།
-110 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ཉེས་ལྟུང་ཅན་ལ་སྒོམ་རྣམ་པར་དག་པ་མི་སྐྱེ་ཞིང་། སྔར་སྐྱེས་རྣམས་ཀྱང་ཉེས་
ལྟུང་བྱུང་ན་ཉམས་འགྲོ་བས་སོ། །དེའི་ནང་ནས་ཀྱང་གསང་སྔགས་ཀྱི་དམ་ཚིག་
མ་ཉམས་པ་རྩ་བ་ཡན་ལག་གི་ལྟུང་བས་མ་གོས་པ་དགོས་ཏེ། དམ་ཚིག་དེ་དག་
ཉམས་ན་སྒོམ་གྱི་རེ་བ་ལྟ་ཞོག །འདི་དང་ཕྱི་མར་མཐོ་རིས་ཀྱི་བདེ་བ་ཙམ་ཡང་
མེད་ཏེ། ངན་སོང་གསུམ་ལ་ཟང་ཐལ་དུ་འགྲོ་བས་སོ། །དེ་དག་སྤྱིའི་དམ་ཚིག་
ཡིན་ལ། གཞན་མཉམ་རྗེས་ཀྱི་དམ་ཚིག་མཐའ་དག་སྒྲུབ་ནུས་ན་དེར་ཡང་
འདུས། འོན་ཀྱང་དམ་བཅའ་འཆག་མེད་ཡིན་སོ་སོའི་བྱ་སྤྱོད་ཀྱི་རིམ་པ་མང་པོས་
སེམས་འཁྲུག་པར་ཡང་མི་བྱེད་དེ། ཉམས་ལེན་དང་འབྲལ་མེད་ཀྱི་ངང་ནས། བླ་
མའི་མོས་གུས་དང་མ་བྲལ་བ། རྟེན་ཀུན་ད་བྱང་སེམས་མ་ཉམས་པ། ཐ་མལ་
ཆགས་སྡང་གི་ཡུལ་སྣང་ཐམས་ཅད་སྒྱུ་མ་ལྟ་བུར་བསྒོམས་ནས། ཆགས་སྡང་གི་
དབང་དུ་མི་གཏོང་བ་རྣམས་འོད་གསལ་སྒོས་ཀྱི་དམ་ཚིག་གོ །འདིར་འོད་
གསལ་ཅེས་བྱ་བ་ཡང་། ཆོས་དྲུག་གི་ནང་ཚན་མཚན་མོའི་འོད་གསལ་ཁོ་ནར་མ་
ཟད། ཉིན་མཚན་གྱི་འོད་གསལ་ཐམས་ཅད་ཡིན་པས། བསྲེ་བ་སྒྱུ་ལུས་སྤྱི་ཁྱབ་
ལ་གོ་བར་བྱ་་ལ། འཕོ་བ་བར་དོའང་བསྲེ་བའི་ཡན་ལག་ཡིན་པའི་ཕྱིར། དམ་
ཚིག་འདི་ནི་དམ་ཚིག་སྤྱི་འགྲོ་ཡིན་ནོ། །
གཉིས་པ་གེགས་སེལ་ཉེས་སྐྱོན་རང་དག་ནི། སྤྱིར་ཐབས་ལམ་དང་
འབྲེལ་བ་གེགས་སེལ་གྱི་ཡི་གེ་སྣ་ཚོགས་པ་ནི་གཞན་དུ་གསལ་ལ། འདིར་
གསལ་སྟོང་འཛིན་མེད། སྣང་སྟོང་རང་ཤར། བདེ་སྟོང་ཞེན་བྲལ་རྣམས་ཉམས་
མྱོང་གི་ཡེ་ཤེས་ཡིན་པ་ལ། དེ་རྣམས་ཀྱི་མི་མཐུན་ཕྱོགས་ཀྱི་བདུད་ནི། འཛིན་པ་
རྣམ་རྟོག་རང་ག་མར་ཤོར་བ་འདི་ཡིན་པས། རྣམ་རྟོག་གི་རང་ཞལ་བལྟས་ནས་
•lii-



-
-
ནི་གུའི་ཆོས་སྐོར་གྲུབ་པའི་དགོངས་རྒྱན།
རང་གྲོལ་རང་དག་རང་སྟོང་དུ་ངོ་འཕྲོད་པར་བསྒོམ། དེ་ཡང་རྣམ་རྟོག་སེམས་
ཡིན། སེམས་སྐྱེ་མེད་མཐའ་དང་བྲལ་བའི་གནད་ཀས་གང་ཤར་ལ་བཟོ་བཅོས་
མེད་པར་བལྟས་པས་འཆར་སྒོའི་རང་ཚུགས་ཞིག །སྣང་བ་དང་སྟོང་པ་རིས་སུ་མ་
ཆད་པའི་རང་འགྲོས་ལ་འཇོག་པ་དང་། ཡང་སྐབས་འགར་འཆར་སྒོ་སྣ་ཚོགས་
པའི་སྣང་བ་དང་རིག་པ་ཐམས་ཅད་སྒྱུ་མ་ལྟ་བུར་ཤེས་པའི་འདུན་པ་དྲག་པོས་
ཨར་ལ་གཏད་ཏེ་བཞག་གོ །དེ་གཉིས་ཁོ་ནས་གེགས་དང་གོལ་ས་སྡུག་བསྔལ་
ཐམས་ཅད་ལས་གྲོལ་བར་འགྱུར་རོ། །གསུམ་པ་བོགས་འདོན་ཐེ་ཚོམ་གཅོད་
བྱེད་ནི། ཁ་ཅིག་རང་གི་ཉམས་མྱོང་ལ་ཐེ་ཚོམས་མེད་པར་ངེས་ཤེས་ཐག་ཆོད་
ཀྱི་ས བོགས་ འདོན་ཡང་ གསུང་། འགའ་ ཞིག་ ཚད་མེད་ གཉིས་ ཀྱིས་ བོགས་
འདོན་ཡང་གསུང་། དེ་ལས་ཀྱང་འདི་ལྟར་བྱ་སྟེ། ཁྱད་པར་དུ་སྣང་བ་སྣ་ཚོགས་
དང་། བདེ་སྡུག་ཆགས་སྡང་གི་ཡུལ་རྣམས་ཀྱི་སྟེང་དུ། སྒྱུ་ལུས་རྨི་ལམ་གྱི་འདུན་
པའི་རྩལ་སྦྱོང་དང་། མི་རྟོག་པ་རྣམས་ཧུར་ཐོན་པ་སྦྱོང་བ་དང་། གནས་ངེས་
མེད། འདུག་སྟངས་ངེས་མེད། འགྲོ་སྡོད་སྤྱོད་ལམ་ངེས་པ་མེད་པ་ལ་ཡང་འདུན་
པ་གང་རུང་རེ་ཤུགས་བསྐྱེད་དེ་ཡང་ཡང་བསྒོམ་པ་རྣམས་ཕྱིའི་བོགས་འདོན་ཡིན།
རླུང་སེམས་འཇུར་ལ་འདེབས་པའི་ཐབས་རྩ་རླུང་གི་སྦྱོར་བ་དྲག་པོ་ཤི་མེད་ཀོ་
མེད་དུ་གཟིར་བ་སྐབས་སྐབས་སུ་བསྒོམ་པ་ནང་གི་བོགས་འདོན་ཡིན། བོགས་
འདོན་གཉིས་པོ་དེ་འདྲ་རེའི་མཐར་རིག་པའི་རྩལ་ཆེན་པོ་རེ་འོང་བས། དེ་ལ་
ཐག་ཆོད་ཀྱི་ངེས་ཤེས་བསྐྱེད། དེ་བླ་མའི་བཀའ་དྲིན་དུ་ཤེས་ནས་གསོལ་བ་
འདེབས། དེ་ལྟར་མ་རྟོགས་པའི་སེམས་ཅན་ལ་སྙིང་རྗེ་རེ་བསྒོམ་པ་ལགས།
བོགས་འདོན་དགོས་ན་དེ་ལ་མཛོད།
-ii2-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ། །
བཞི་པ་ཁྱད་འཕགས་འཆར་སྒོ་ངོས་འཛིན་ནི། རྒྱས་པར་ལོགས་སུ་སྟོན་
པའི་ཕྱིར་སྐབས་འདིར་རྒྱས་བཤད་མི་དགོས་མོད། འོན་ཀྱང་འདི་སྐད་ཅེས་
གསལ་བའི་འཆར་སྒོ། མི་རྟོག་པའི་འཆར་སྒོ། བདེ་བའི་འཆར་སྒོ། ཟུང་འཇུག་
གི་འཆར་སྒོ་སྟེ་བཞི་ཡོད་ལགས། དང་པོ་ནི། འོད་གསལ་ཉམས་ཀྱི་གསལ་ཆ་ལ་
གཉིད་དུས་སུ་རྟགས་སྣང་དང་། ལུས་ཉམས། སེམས་ཉམས་སྣ་ཚོགས་སུ་འཆར་
བ་ཞིག་ཡིན། གཉིས་པ་ནི། རྣ་བར་ཙི་རོང་བ་དང་། ཐིབས་ ཐིབས་པ་དང་།
འཇིར་འཇིར་གནོན་པའོ། །རླུང་སེམས་དབུ་མར་ཆུད་པ་ཡིན། ཡང་འདར་བ་
དང་། འཕར་བ་དང་། བརྒྱལ་བ་དང་། ཡན་ལག་ཕྲས་སོང་བའང་། རྩ་མདུད་
གྲོལ་བ་ཡིན། གཞན་ཡང་རྣམ་ཤེས་ནམ་མཁའ་ལ་ཡས་པ་འདྲ་བ་འོང་། མི་རྟོག་
པ་གསལ་སྣང་ཆེན་པོ་ལ་འདར་ཡེར་་ཡེད་མེད པ་འདྲ་བའང་འོང་། དེ་དག་ལ་
དགའ་སྤྲོ་དང་། རློམ་སེམས་བྱུང་ན་དགེ་སྦྱོར་ལ་བོགས་མི་ཐོན། ནད་གདོད་ཀྱི་
རྣམ་འགྱུར་ཡིན་པར་བཟུང་ན་གེགས་སུ་འགྲོ་བས། དགའ་མི་དགའ་མེད་པར་
བྱུང་རྒྱལ་དུ་བསྐྱང་། གསུམ་པ་ནི། ལུས་སེམས་བདེ་གསལ་དུ་འཆར་བ་ཡིན། །
བཞི་པ་ནི་ཉིད་མཚན་ཐམས་ཅད་དུ་འབད་རྩོལ་མེད་པར་འོད་གསལ་
འཆར་བ་ལ་ཟེར་རོ། །རྩ་བའི་ལྔ་པ་ཉམས་རྟོགས་ཉིན་མཚན་ཁྱད་པར་ནི། དེ་
ཡང་ལྷ་སྐུ་དང་ཐིག་ལེ་སོགས་བློས་བཅོས་ཤིང་གསར་དུ་བསྒོམ་པའི་སྐབས་དེར།
གསལ་མི་གསལ་ཇི་ལྟར་བྱུང་ཡང་འོད་གསལ་ཡང་མིན་ལ་ལྷ་སྐུ་རང་ཤར་ཡང་
མིན་ནོ། །རིག་པ་བསྒྲིམས་ཏེ་བཞག་པའི་སྐབས་དེར་རྩོལ་བའི་འདུན་རྟོག་དང་
བཅས་པ་བཞིན་དུ། སེམས་བག་རེ་གནས་པ་དང་། བདེ་གསལ་གྱི་ཉམས་ཡོད་
པ་སྙམ་བྱེད་པ་ཞིག་འབྱུང་སྟེ། དེ་ཙམ་ཞིག་གཉིད་སད་ཀྱི་གནས་སྐབས་གང་ལ་
-113 -



ནི་གུའི་ཆོས་སྐོར་གྲུབ་པའི་དགོངས་རྒྱན།
བྱུང་ཀྱང་འོད་གསལ་དངོས་ནི་མ་ཡིན། འོད་གསལ་གྱི་རྒྱུར་འགྲོ་བ་ཙམ་ནི་ཡིན་
ནོ། །དེས་ན་ཐུན་ཐུན་མཚམས་གང་ལ་ཡིན་ཀྱང་། ཁོ་རང་གི་སྐབས་དེར་ཆེད་
གཏད་རྩོལ་བ་མ་བྱས་པར་རང་ཤར་བའི་སེམས་གསལ་སྟོང་བདེ་བ་མི་རྟོག་པ་
ཤར་བ་དེ་ལ་འོད་གསལ་ཟེར། ཉིན་མཚན་གང་ལ་བྱུང་ཀྱང་ཁྱད་མེད་དོ། །ཡང་
ཁོ་རའི་དུས་དེ་ན་བསྐྱེད་འདོད་ཀྱི་བློ་དྲག་པོ་མངོན་གྱུར་མེད་ཀྱང་། རང་དང་ཕྱི་
རོལ་དུ་ལྷ་སྐུ་ལམ་ལམ་ཤར་ཡོད་ང་ན། སྒྱུ་ལུས་ལྷ་སྐུ་རང་ཤར་ཞེས་བྱ་བ་ཡིན།
སད་དུས་དང་རྨི་ལམ་ལ་ཁྱད་མེད། ངེད་སྒོམ་ཆེན་པའི་གླེན་གཏམ་མམ། རི་ལ་
སྡུག་ཁུར་འདྲ་བྱས་པའི་སྡུག་ཡུས་ཙམ་ལགས་མོད། རྒྱུད་སྡེ་མཁན་པོ་དང་
མཁས་པ་རྣམས་བཀྱོན་ཏེ་མཆི། རང་ས་ན་བློ་གཏད་ཐུབ་པ་རེ་མྱོང་ཐོག་ན་
བདོག །བཀའ་བཀྱོན་ཀྱང་སྐྲག་རྒྱུ་ཙམ་མི་གདའ། བསྒོམ་ནུས་ན་རང་རེ་ལས་
དང་པོ་པ་མཁས་རྨོངས་ཀུན་ལ་ཡང་དཀའ་ཚེགས་ཆེན་པོ་རང་ཡང་མི་དགོས།
ཡུན་རིང་དགུག་སྡོད་རང་ཡང་མི་དགོས་པར་འོང་། རྐྱེན་འབྱུང་དུས་སུའང་ཅུང་
ཟད་སླེབ་འོང་། སེམས་ལའང་ཕན་པས་འཕྲལ་བདེ་ཞིང་སྐྱིད་པར་ཡང་འོང་། ས་
ལམ་མཐོན་པོའི་སྒྱུ་ལུས་དང་། འོད་གསལ་ཟུང་འཇུག་གི་རྣམ་བཞག་ཙམ་དེ་རང་
རེ་ལས་དང་པོ་པས་ལག་ལེན་དུ་ཁེལ་བ་མིན། ད་ལྟ་ལག་ལེན་དུ་ཁེལ་བ་འདི་
རྣམས་ཀ་མཐར་དེ་དག་གི་རྒྱུ་གྲུང་པོར་འགྲོ་བ་ཡིན། མྱུ་གུ་ཆུང་ངུ་ནས་ལེགས་
པར་བསྐྱངས་པས་མཐར་སྟོན་ཐོག་འོང་བ་དང་འདྲའོ། །དེ་ལྟ་བུའི་འོད་གསལ་
ལ། ཉམས་ཀྱི་འོད་གསལ་དང་། རྟོགས་པའི་འོད་གསལ་གཉིས་ཡོད། དེ་གཉིས་
ཀ་ལ་ཉིན་མོ་སད་དུས་ཀྱི་འོད་གསལ་དང་། མཚན་མོ་གཉིད་དུས་ཀྱི་འོད་གསལ་
གཉིས་སུ་དབྱེ་བས་བཞི་རུ་སོང་། བཞི་ག་ལ་སྣང་བཅས་དང་། སྣང་མེད་གཉིས་
-114-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གཉིས་སུ་ཕྱེ་བས་བརྒྱད་དུ་འགྱུར། སྣང་བཅས་བཞི་ལ་ཕྱི་དང་འབྲེལ་བ་བཞི་
དང༌། མ་འབྲེལ་བ་བཞི་སྟེ་བརྒྱད། སྣང་མེད་བཞི་ལའང་། སྲབ་མོའི་འོད་གསལ་
དང༌། འཐུག་པོའི་འོད་གསལ་གཉིས་གཉིས་ཏེ་བརྒྱད། དེ་ཐམས་ཅད་བསྡོམས་
པ་བཅུ་དྲུག་གོ །སློབ་མ་ཉམས་མྱོང་ཤར་བ་ཡིན་ན། དེ་དག་གི་ངོས་འཛིན་ཞིབ་
པར་བཤད་ལ། ཁོང་རང་ལ་ཤར་བའི་འོད་གསལ་གང་ཡིན་པ་དེ་ངོ་སྤྲད་དོ། །
སློབ་མ་ཉམས་མྱོང་མ་ཤར་བ་དང༌། སྣ་ཚོགས་འདུས་པའི་ཚོགས་པ་ལ། །བཅུ་
དྲུག་དབྱེ་བའི་མིང་ཙམ་ཀ་བཤད་པ་དེ་ཀས་ཆོག་གོ །དེ་ལྟར་ན་བསྲེ་བ་དང་།
མཐར་ཐུག་དང་། རྗེས་ཀྱི་ཆོས་ལྔ་པོ་འདི་དག་ཆོས་དྲུག་ནང་སེལ་གྱི་འོད་གསལ་
གྱི་ས་བཅད་དུ་བསྡུས་སྡུད་ཡོད་མོད་ཀྱང་། དོན་ལ་གཏུམ་མོ། སྒྱུ་ལུས། རྨི་ལམ།
འོད་གསལ་བཞི་ཆར་གྱི་ཁྲིད་བསྐྱངས་ཟིན་པའི་རྗེས་ ཉམས་སྐྱོང་བའི་ཁྲིད་ཡིན་
པར་ཤེས་སོ། །རྗེས་ཀྱི་ཆོས་འདི་རྣམས་ལ་ཉམས་ལེན་དམིགས་པའི་གནད་གལ་
ཆེ་བ་མང་པོ་འདུག་ཀྱང་། ཕྱིས་རིམ་པས་བསྒོམ་རྒྱུའི་གདམས་ངག་ཡིན་པས།
ད་ལྟ་འཕྲལ་ཁྱེར་གྱི་དམིགས་སྐོར་དུ་བཅད་པ་ནི་མི་མཛད་པས། ཆོས་ཐུན་མང་
ཉུང་ཇི་ཙམ་བྱེད་སྐབས་དང་སྦྱར་རོ། །དེ་ལྟར་ན་དེ་དག་ནི་རྩ་བའི་ཆོས་བཞི་ཞེས་
ཀྱང་བྱ། བསྲེ་བ་སྒྱུ་ལུས་ཞེས་ཀྱང་བྱ་སྟེ། བསྲེ་བ་དང་འཕོ་བ་ཞེས་པ་ལ། རྗེ་
མར་པ་ལོ་ཙཱའི་གདམས་ངག་སོ་སོ་རྣམས་ན། བསྲེ་བའི་རྣམ་བཞག་མི་འདྲ་བ་
མང་པོ་ཡོད་ཀྱང་འདིར་མི་འཆད། གདམས་ངག་འདི་ཉིད་ཀྱི་ལུགས་ལ། གོང་དུ་
བཤད་པ་གསལ་སྟོང་བསྲེ་བ་སོགས་བསྲེ་བ་བཞི་དང་། གཞན་ཡང་བསྲེ་འཕོ་
ཤེས་རབ་རྣམ་བཞིའམ་རྣམ་གསུམ་ཞེས་གྲགས་པ་ཡིན། དེ་ལ་ཤེས་རབ་གསུམ་
ནི། ལོག་པར་ཤེས་པའི་ཤེས་རབ། ཀུན་རྫོབ་ཤེས་པའི་ཤེས་རབ། དོན་དམ་
•1i5 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཤེས་པའི་ཤེས་རབ་བོ། །དེ་ཡང་ཐབས་ཁྱད་པར་ཅན་གྱིས་བསྒྲུབས་པའི་བདེ་བ་
ཆེན་པོའི་དབང་དུ་བྱས་ན། དང་པོར་བདེ་བར་ཤར་ཙམ་ན་ཟག་བཅས་ཆགས་
པའི་བློ་ཞིག་ཀྱང་འདུག་པ་དེ་ཕྱིན་ཅི་ལོག་ཤེས་པ་ཡིན། དེ་རང་སེམས་སྒྱུ་མ་ལྟ་
བུའི་བདེ་བར་ཤར་བ་དེ་ཀུན་རྫོབ་ཤེས་པ་ཡིན་པས། ལོག་པ་དེ་ཀུན་རྫོབ་ཤེས་
པའི་ཤེས་རབ་ལ་བསྲེ་བ་ཡིན། དེ་ཡང་བཟོ་མེད་དབྱིངས་སུ་ཤར་བ་དེ་དོན་དམ་
ཤེས་པ་ཡིན་ཏེ། ཀུན་རྫོབ་དེ་དོན་དམ་ཤེས་པའི་ཤེས་རབ་ལ་བསྲེ་བ་ཡིན། གང་
ཤར་ཐམས་ཅད་ཀྱི་སྟེང་དུ་དབྱིངས་ཤར་དེ་ངོས་བཟུང་། དེ་ཡེ་ཤེས་དང་ཅིར་སྣང་
བབསྲེ་བ་ཡིན། དེས་དེ་མཚོན་ནས་སད་དུས་ཀྱི་སྣང་བ་བུན་ལོང་ཤར་བ་ཙམ་
འདི་ལོག་པའི་ཤེས་པ། དེ་སྒྱུ་མར་ཤར་བ་ཀུན་རྫོབ་ཤེས་པ། སྒྱུ་མར་འཛིན་པ་
དང་བྲལ་བའི་རང་འགྲོས་དེ་དོན་དམ་ཤེས་པ། དེ་གང་ཤར་གྱི་སྟེང་དུ་ཁྱེར་བ་དེ་
ཡེ་ཤེས་དང་ཅིར་སྣང་བསྲེ་བའོ། །
ཡང་རྨི་ལམ་ཤར་ཙམ་དེ་ལོག་པ། དེ་རྨི་ལམ་དང་སྒྱུ་མར་ཤེས་པ་ཀུན་
རྫོབ། རྒྱུ་འཛིན་བྲལ་བ་དོན་དམ། དེ་གཉིད་སད་སོགས་ཀུན་ཏུ་ཁྱེར་བ་དེ་ཡེ་
ཤེས་དང་ཅིར་སྣང་བསྲེ་བའོ། །གཉིད་འཐུག་པོ་དྲན་མེད་དུ་ཐིབས་སོང་བ་དེ་
ལོག་པ། དེ་ལ་བདེ་གསལ་དུ་དྲན་པ་སླེབ་པ་དེ་ཀུན་རྫོབ། དེ་རང་བཞིན་བཟོ་
མེད་དུ་འདུག་པ་དོན་དམ། དེས་སད་དུས་དང་རྨི་ལམ་་ལརྒྱས་ཐེབས་པ་དེ་ཡེ་
ཤེས་དང་ཅིར་སྣང་དབྱེར་མེད་དོ། །ཤེས་རབ་བཞིར་བྱེད་པ་ལྟར་ན་ཡེ་ཤེས་ཅིར་
སྣང་དབྱེར་མེད་ལ། ཟུང་འཇུག་ཤེས་པའི་ཤེས་རབ་བཅས་མིང་འདོགས། སྒྱུ་
ལུས་རྨི་ལམ་སྐབས་ཀྱི་རང་ཤར་ལྷ་སྐུ་ནི་ཀུན་རྫོབ་དོན་དམ་ཟུང་འཇུག་གསུམ་
ཀའི་ཆ་རུ་ཡོད་གསུང་། ཡང་ཐབས་ལམ་གྱི་བདེ་བ་སྒྱུ་ལུས་དང་བསྲེ། འོད་
-ii6-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གསལ་གྱི་བདེ་སྟོང་རྨི་ལམ་དང་བསྲེ། སྒྱུ་ལུས་དང་རྨི་ལམ་ཕན་ཚུན་དུ་བསྲེ་ཞེས་
ཀྱང་གསུང་སྟེ། བསྲེ་བའི་དོན་དབྱེར་མེད་དུ་ལམ་དུ་ཁྱེར་བའི་དོན་ལགས་པས་
སོ། །གཞན་ཡང་བསྲེ་བའི་གཞི་གནས་ཐབས་བཤད་ན། སྐབས་འདིར་འདི་དག་
གོ་དགོས་ཏེ། འཁོར་བ་པ་རྣམས་ཀྱི་འཁྲུལ་བ་ཐམས་ཅད་བསྡུ་ན་བཞི་སྟེ།
གཉིད་སད་དུས་དང༌། གཉིད་ འཐུག་པོ་དང་། རྨི་ལམ་དང་། གཉིས་ སྦྱོར་གྱི་
ཆགས་རྟོག་སྟེ་བཞི་པོ་དེར་འདུས། བཞི་པོ་དེ་གཞི་ཆོས་དབྱིངས་ཀྱི་སྐུ་གསུང་
ཐུགས་བདེ་བ་ཆེན་པོ་བཞི་ལ་སྒྲིབ་པ་ཡིན། ལམ་གྱི་ཡེ་ཤེས་སྣང་སྟོང་དང་།
རིག་སྟོང་དང་། གསལ་སྟོང་དང༌། བདེ་སྟོང་བཞི་པོས་རིམ་གྱིས་སྒྲིབ་པ་དེ་
རྣམས་སེལ་བ་ཡིན། འདིའི་སྐབས་ཀྱི་རིག་སྟོང་ནི་མི་རྟོག་པ་ལ་ཟེར། དེ་དག་གི་
གཙོ་བོ་ཡང་རིམ་པས་སྒྱུ་ལུས་དང་། འོད་གསལ་དང་། རྨི་ལམ་དང་། གཏུམ་མོ་
རྣམས་ཡིན། དེ་རྣམས་བསྒོམས་པ་ལས་འབྲས་བུ་མཐར་ཐུག་ནི། སྤྲུལ་སྐུ། ཆོས་
སྐུ། ལོངས་སྐུ། བདེ་ཆེན་གྱི་སྐུ་སྟེ། སྐུ་བཞི་མངོན་དུ་འགྱུར་རོ། །ཡང་ཡེ་ཤེས་ལྔ་
དང་སྦྱོར་ན། སྒྱུ་ལུས་མེ་ལོང་ལྟ་བུ། འོད་གསལ་མཉམ་པ་ཉིད། རྨི་ལམ་སོ་སོར་
རྟོག་པ། གཏུམ་མོ་ཆོས་ཀྱི་དབྱིངས་ཀྱི་ཡེ་ཤེས་སྒྲུབ་པའི་ལམ་ཡིན་གསུང་བར་
ཐམས་ཅད་འདྲ་ལ། བྱ་གྲུབ་ནི་ཆོས་བཞི་ཆར་གྱི་འབྲས་བུ་སྤྱི་ལ་སྦྱོར་གསུང་བ་
དང༌། སོར་རྟོག་བྱ་གྲུབ་གཉིས་ཀར་རྨི་ལམ་ལ་སྦྱོར་གསུང་བའང་འདུག་སྟེ་མན་
ངག་གསུང་རྒྱུན་ལས། ལས་རྒྱ་བྱ་གྲུབ་ཀྱི་ལམ་དུ་འཆད། འོན་ཀྱང་ཐམས་ཅད་
ལམི་འགལ་ལོ། །
ལྔ་པ་འཕོ་བ་མ་བསྒོམས་སངས་རྒྱས་ལ། གཞུང་གི་འཕོ་བ་དང་། ལྷན་
ཐབས་ཀྱི་མན་ངག་གཉིས་ཡོད་པ་ལས། དང་པོ་ལ། གཞུང་ལས། ཆོས་སྐུ་དེ་
སས་རབ
•117-



ནི་གུའི་ཆོས་སྐོར་གྲུབ་པའི་དགོངས་རྒྱན།
བཞིན་ཉིད་ཀྱི་འཕོ་བ། ཟུང་འཇུག་ཡི་དམ་གྱི་འཕོ་བ། བྱིན་རླབས་བླ་མའི་འཕོ་
བ། འཆུག་མེད་མཁའ་སྤྱོད་ཀྱི་འཕོ་བའོ། །དང་པོ་ནི། འཆི་བ་འོད་གསལ་མ་བུ་
ངོ་འཕྲོད་ན། གཞན་རྣམས་ལ་འཆི་སྲིད་འབྱུང་རྒྱུ་དེ། རྣལ་འབྱོར་པ་ལ་འོད་
གསལ་བདེ་སྟོང་དུ་རང་ཤར་བས་གོང་འཕོ་བའི་གདམས་ངག་ལ་མ་ལྟོས་ཏེ།
དུས་དེ་ཉིད་དུ་རང་གྲོལ་བའོ། །འདི་ལ་དམིགས་པ་ལོགས་པ་མེད་པས་དམིགས་
སྐོར་ལ་མི་བགྲང་ངོ༌། །གཉིས་པ་ཟུང་འཇུག་ཡི་དམ་གྱི་འཕོ་བ་ནི། སྔོན་འགྲོ་
རྣམས་སྔར་སྒྱུ་ལུས་སྐབས་དང་འདྲ་བ་ལས། བར་དོར་སངས་རྒྱ་བར་མཛད་དུ་
གསོལ། །ཞེས་གསོལ་འདེབས་ཀྱི་མཐའ་བསྒྱུར་བ་ཙམ་གྱི་ཁྱད་པར་རོ། །རང་
ལྷར་གསལ་བའི་སྤྱི་བོའི་སྟེང་གི་ནམ་མཁའ་ལ་རང་གང་མོས་པའི་ཡི་དམ་དེ་
བསྒོམ་གསུང་། སྤྱིར་དེ་ལྟར་ཡིན་ཡང་དེས་ཁྲིགས་མ་བྱས་ན། མི་བླུན་པོའི་ཡི་
དམ་ལ་ཚད་གཟུང་མི་ཡོང་བས། སྐབས་འདིར་འཁོར་ལོ་སྡོམ་པའམ། དགྱེས་
མཛད་གང་རུང་ཞིག་རང་གི་སྤྱི་བོའི་མདའ་གང་ཙམ་གྱི་སྟེང་གི་ནམ་མཁའ་ལ་
བསྒོམ། རང་གི་ལུས་ཀྱི་དབུས་སུ་དབུ་མ་ཁ་དོག་དཀར་བ་སྔར་བཤད་པ་རྣམས་
དང་འདྲ་བ་ལ། མར་སྣ་གསང་བར་ཟུག་པ་ཁ་ཟུམ་པ། ཡར་སྣ་སྤྱི་བོ་ཚངས་བུག་
ལ་ རེག་པ། སྤྱི་བོ་ཚངས་བུག་ ཏེ། དབུ་ མའི་ ཁ་ དང་ རྒྱ་ ཁྱོན་ མཉམ་པ། རྒྱ་
མཐོངས་ཁ་བྱེ་བ་བཞིན་དུ་སྐྱ་ཐལ་ལེ་ཡོད་པ་ཞིག་བསྒོམ། དབུ་མའི་ནང་ལྟེ་བར་
རང་སེམས་ཨ་དཀར་པོ་དང་། མས་སྣར་ཡི་དམ་གྱི་ས་བོན་ཧཱུཾ་སྔོན་པོ་རླུང་གི་རང་
བཞིན་ཞིག་གསལ་བཏབ་། དེ་མཚམས་རླུང་རོ་བསལ་ནས་འཇམ་རླུང་བག་ཙམ་
བཟུང་། ལྟེ་བའི་ཨ་དང་གསང་བའི་ཧཱུྃ་ལ་སེམས་དྲག་ཏུ་གཏད། ཡང་རླུང་ཕྱིར་
བསལ་བའི་དུས། ཁ་ནས་འབུད་ན་ཧིག་རིང་པོ་དང་། སྣ་ནས་འབུད་ན་ཧཱུྃ་རིང་
• Iis-



་་་་
ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
བྱེད་དམ་སྒྲ་མེད་ཀྱི་ཚུལ་གྱིས་རླུང་ཤུགས་བཀྱེད་དེ་བསལ། དེར་སྐབས་མས་
སྣའི་ཧཱུཾ་ཤུགས་དང་ལྡན་པ་དེས་ལྟེ་བའི་ཨ་ཡར་ཁྱེར་ཏེ། ཡི་གེ་ཉིས་བརྩེགས་དེ་
དབུ་མའི་ལམ་ནས་བརྒྱུད། སྤྱི་གཙུག་ཚངས་པའི་བུ་ག་ནས་རྒྱངས་ཏེར་ཐོན་ཏེ་
ཡི་དམ་གྱི་ཐུགས་ཀར་སླེབ། དེར་གང་ཡང་མི་བསམ་པར་དྲན་མེད་ཐབས་སུ་
ཅུང་ཟད་བཞག །སྐབས་དེར་རླུང་ཡང་རང་བབས་སོ། །དེ་ལྟ་བུ་བསྐྱར་གྱིན་ལན་
བདུན་ཙམ་བསྒོམ། དེ་རྗེས་ཡི་དམ་གྱི་ཐུགས་ཀ་ནས་ཡི་གེ་ཉིས་བརྩེགས་ཐུར་ལ་
རྒྱང་གིས་བྱུང་། སྤྱི་བོ་ནས་ཞུགས་དབུ་མའི་ལམ་ནས་བརྒྱུད་དེ་སོང་། ཨ་ཡིག་ལྟེ་
བར་བསྡད། ཧཱུྃ་ཡིག་གསང་བར་སོང་སྟེ་ལྗིད་དང་ལྡན་པར་བསམ། དམིགས་པ་
ཐུན་ཆུང་ གཅིག་གོ །དེ་ ལྟར་ ཡང་ ཡང་བསྒོམ། ཐུན་ འཇོག་ ཁར་ ཡིག་ འབྲུ་
གཉིས་པོ་སྔར་བཞིན་མར་ཕབ་པའི་རྗེས་ལ། ཡི་དམ་འོད་དུ་ཞུ་ནས་རང་ལ་ཐིམ།
ཧཱུྃ་སྔོན་པོ་ལས་འཕྲོས་པའི་འོད་ཀྱི་ཁ་གཅོད་ལྟ་བུས་སྤྱི་བོའི་ཚངས་བུག་འགྲིག་
པོར་བཀག་པར་བསམ། དེ་ཉིད་འཕོ་བའི་རྟགས་བྱུང་བྱུང་གི་བར་དུ་བསྒོམ། དེ་
ནས་ཀྱང་ཉིན་རེར་དམིགས་པ་ལན་རེ་ཙམ་བསྒོམ་མོ། །དམིགས་སྐོར་ང་གཅིག་
པའོ། །
གསུམ་པ་བྱིན་རླབས་ བླ་མའི་འཕོ་བ་ནི། སྔོན་འགྲོ་སྔ་མ་དང་འདྲ།
དངོས་གཞིའི་སྐབས་སུ་ཡང་རྩ་དབུ་མ་སྔར་བཞིན་བསྒོམ། དབུ་མའི་ནང་ལྟེ་བར་
ཐིག་ལེ་དཀར་པོ་གསུང་བ་དང་། སེར་པོ་གསུང་བ་སོགས་ཅི་རིགས་ཡོད་ཀྱང་།
ལག་ལེན་དུ་དཀར་ལ་སེར་བའི་མདངས་ཆགས་པ་འོད་འཕྲོ་བ། ནོར་བུ་ཀེ་ཀེ་རུ་
དང་འདྲ་བ། ཟླུམ་ཞིང་འགྲིལ་བ་བོངས་ཚོད་སྲན་རྡོག་ཙམ་ཞིག་གསལ་འདེབས།
རླུང་སྦྱོར་ཡང་སྔ་མ་དང་འདྲ། ཐིག་ལེ་དཀར་སེར་དེ་སྤྱི་གཙུག་ནས་ཡར་རྒྱང་ཐོན་
-119-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཏེ། བླ་མའི་ཐུགས་ཀར་ཐིམ། དེ་ལྟར་དམིགས་པ་བསྐྱར་གྱིན་ལན་བདུན་སོང་བ་
ན། མར་འབེབས་པའི་དམིགས་པ་བྱེད་དེ། ལྟེ་བར་ཐིག་ལེ་ལྗིད་དང་ལྡན་པ་
ཉམས་བདེ་བ་ཞིག་བསྒོམ། དེ་ལྟ་བུ་ཐུན་ཆུང་གཅིག་སྟེ་དེ་ ཉིད་བསྐྱར་གྱིན་
བསྒོམ། ཐུན་འཇོག་ཁར་རླུང་སེམས་ལྟེ་བར་ཕབ་པའི་རྗེས་སུ། བླ་མ་ལ་མོས་
གུས་དུང་བ་བྱས་པས་བླ་མ་འོད་དུ་ཞུ། སྤྱི་གཙུག་ཚངས་པའི་བུ་ག་ནས་ཞུགས་ཏེ་
ཐིམ་པས་ལུས་སེམས་བདེ་བས་ཁྱབ། སྤྱི་བོ་ཚངས་པའི་བུ་ག་དེ་ཡང་ཐིག་ལེ་
དཀར་པོ་གཅིག་གི་བཀག་པར་བསམ། ཚུལ་དེ་ལྟ་བུར་རྟགས་བྱུང་བྱུང་བསྒོམ།
དེ་ལྟར་འཕོ་བ་དེ་གཉིས་ཀ་ལ་ཡང་ལས་ལ་སྦྱོར་བའི་སྐབས། ཡར་འཕོ་བ་འབའ་
ཞིག་བསྒོམ་གྱི་མར་འབེབས་པ་མི་དགོས་ལ། ཐུན་མཚམས་སུ་སྒོ་བཀག་པ་ཡང་
མི་དགོས་སོ། །དམིགས་སྐོར་ང་གཉིས་པའོ། །
བཞི་པ་འཆུག་མེད་མཁའ་སྤྱོད་ཀྱི་འཕོ་བ་ནི། སྤྱིར་དཀྱུས་ཀྱི་མན་ངག་གི་
བསྡེབས་ཡིན་ཀྱང་ཤིན་ཏུ་བཀའ་གཉན་ཅེས་གསུང་ནས་བཀའ་རྒྱ་ཅན་དུ་མཛད་
དེ་ཚོགས་སུ་མི་གསུང་། དེ་བས་ན་ལོགས་སུ་ཤེས་པར་བྱའོ། །དཀྱུས་ཀྱི་ས་
བཅད་ཀྱིས་བསྡུས་པ་མ་ཡིན་ཀྱང་། ཡེ་ཤེས་མཁའ་འགྲོ་མ་ཉིད་ཀྱི་གསུང་འཕོ་བ་
བསྡུས་པ་གཞན་ཡང་རིགས་ལྔ་ཙམ་ཡོད་དོ། །གཉིས་པ་ལྷན་ཐབས་ཀྱི་མན་ངག་
ནི། སྐབས་འདིར། གཞུང་ནས་འཕོ་བ་མང་པོ་བཤད་ཀྱང་། ལག་ལེན་ཡེ་ཤེས་
སྐར་ཁུང་མ་ལ་བྱེད་གསུང་། གཞུང་འཕོ་རྣམས་ལའང་ལག་ལེན་ཡེ་མི་མཛད་པ་
ཡིན་མོད། འདི་ལ་ཕྱག་ལེན་གཙོ་ཆེར་མང་དུ་འདེབས་པ་ལ་དགོངས་པའོ། །
འདི་ལ་སྦྱང་བ་དང་ལས་ལ་སྦྱར་བ་གཉིས་ཡོད། དང་པོ་སྦྱང་བ་ནི། སྔོན་འགྲོ་
སྔར་དང་འདྲ། བླ་མ་འོད་དུ་ཞུ་ནས་རང་ལ་ཐིམ་པའི་རྗེས་སུ། རང་ལུས་ལྷ་སྐུ་
-120-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ཁོང་སྟོང་དུ་བསམ། རྩ་དབུ་མ་ཡང་ཡིད་དམ་གྱི་འཕོ་བའི་སྐབས་སུ་བཤད་པ་
བཞིན་བསྒོམ། དབུ་མའི་ནང་ལྟེ་བའི་ཐད་དུ་ཆོས་འབྱུང་གྲུ་གསུམ་དཀར་པོ། རྩ་
བ་ཕྲ་བ་ཐུར་བསྟན། གདེངས་ཀ་གྱེན་བསྟན། ཟུར་གཅིག་མདུན་ལ་བསྟན་པ།
རྒྱབ་གཞུང་གི་ངོས་ལ་ལོགས་གཅིག་བསྟན་པར་བསྒོམ། དེའི་དབུས་སུ་རྟེན་གང་
ལ་ ཡང་ མ་རེག་ པའི་ ཨ་ ཡིག་ དཀར་པོ། སྲན་ཆུང་ངམ། ཡུངས་འབྲུའི་ཚད་
ཙམ་གསལ་འདེབས། ཚད་ཆེ་ཆུང་མ་ གཏོགས་ཆོས་འབྱུང་དང་ ཨ་ ཡིག་གི་
བཞུགས་ཚུལ་སྟོང་རའི་སྐབས་དང་འདྲ། དེ་རྗེས་རླུང་རོ་བསལ། རླུང་བུམ་ཅན་
ཤུགས་དྲག་པོ་ཡུན་ཐུང་ཙམ་ཅིག་བཟུང་། ལྟེ་བའི་ཨ་ལ་སེམས་དྲག་ཏུ་གཏད།
རླུང་བཟུང་བའི་ངང་དེ་ཀ་ནས་ལྟོ་བ་ཚིགས་པའི་ཕྱོགས་ལ་ཅུང་ཟད་གཅེར་ཙམ་
དང་། ཨ་དཀར་པོ་དེ་འཕར་ཙམ་བྱུང་ནས་ཡང་སྔར་ཤུལ་དུ་བསྡད། དེ་བས་ཅུང་
ཤུགས་ཆེ་བས་གཅེར་བ་ན། ཡང་སྔར་ལས་མཐོ་ཙམ་འཕར་བ་ལས་སྔར་གྱི་སར་
བསྡད། ཡང་དེ་འཕྲལ་སྐད་ཅིག་ལ་དྲག་ཏུ་གཅེར་ཏེ་ཐུབ་ཚད་དུ་བསྡད་པས།
རླུང་སྟོད་དུ་ཁོང་གིས་འགྲིལ་ཡོང་། དམིགས་པ་ཆོས་འབྱུང་གི་ཁ་ཐག་གིས་
བརྡབས་པས། དེའི་རླུང་གིས་བདས་པ་བཞིན་དུ་རང་སེམས་ཨ་དཀར་པོ་དེ་
མདའ་འཕངས་པ་བཞིན་དུ་དབུ་མའི་ལམ་བརྒྱུད་སྤྱི་བོ་ཚངས་བུག་ནས་ཐོན། །
ནམ་མཁའ་ལ་ཡེ་རེ་རེ་སོང་། དབྱིངས་མཐོན་པོ་མཐོན་པོར་སླེབས་ནས་ནམ་
མཁའ་ལ་ཡས་བར་བསམས་ཏེ། དབྱིངས་དང་ནམ་མཁའ་རིག་པ་གསུམ་དབྱེར་
མེད་དུ་འདྲེས་པ་ལ་ཧུད་དེ་བཞག །དམིགས་པ་དེ་ལྟ་བུ་བསྐྱར་གྱིན་ལན་བདུན་
ཙམ་བསྒོམ། ཡང་འབེབས་པ་ནི་ནམ་མཁའི་དབུས་སུ་ཨ་དཀར་པོ་ཞིག་ལམ་ཏེ་
གྲུབ། དེ་མར་བབ་སྤྱི་བོ་ཚངས་བུག་ནས་ཞུགས། དབུ་མའི་ནང་ནས་མར་ལམ་
-121 -



-
-
ནི་གུའི་ཆོས་སྐོར་གྲུབ་པའི་དགོངས་རྒྱན།
ལམ་ལམ་དལ་བུས་བབས། ལྟེ་བའི་ཆོས་འབྱུང་གི་དབུས་སུ་བརྟན་ཅིང་བརྗིད་
དང་ལྡན་པའི་ཚུལ་གྱིས་སྒྲིང་དེ་འདུག་པར་བསམ། དེ་ཐུན་ཆུང་གཅིག་ཡིན། དེ་
ལྟར་ཡང་ཡང་བསྒོམ། ཐུན་ཆེན་རེའི་ནང་དུ་ཐུན་ཆུང་དེ་འདྲ་ཉེར་གཅིག་གམ།
བཅུ་གཅིག་གམ་བདུན་ཙམ་རེ་བྱེད། དེ་ལྟ་བུའི་ཐུན་བཞིའམ་དྲུག་སོགས་བྱས་ན་
རྟགས་མྱུར་དུ་འོང་སྟེ། རྩོལ་བ་ཆེ་ཆུང་གི་རིམ་པས་ཞག་བདུན་ནམ། ཟླ་ཕྱེད་
དམ། ཟླ་གཅིག་ཙམ་ལ་རྟགས་རབ་འབྲིང་ཐ་མ་གསུམ་གང་རུང་ཞིག་འབྱུང་བར་
ཐེ་ཚོམ་མེད་དོ། །དེ་ཡང་རྟགས་རབ་སྤྱི་བོ་འབུར་བ་བརྡོལ་ཏེ་ཆུ་སེར་སོགས་བྱུང་
ནའང་ཡིན། དམིགས་པ་བཏང་རེས་ཀྱི་ལྟག་པའི་རྩ་གཉིས་རེངས་ཤིང་། མིག་
སྦྲིད་ཆིལ་བ་དང་། དྲན་མེད་དུ་འགྲོ་ཚད་པ་བྱུང་ན་ཡིན། འབྲིང་ནི་སྤྱི་བོ་འབུར་
བ་ཙམ་དང་། མདུན་རྩེ་ཆུང་གི་རྩ་རྒྱངས་པ་ལྟ་བུའོ། །ཐ་མ་སྤྱི་བོ་ཟ་ཞིང་འགུལ་
ལ་འཁྲིགས་པ་འོང་། དེས་མི་ཡོང་གོང་མ་གཉིས་གང་རུང་གཅིག་རང་དགོས།
གསུང་། དམིགས་པ་གསལ་ཤོས་གཅིག་ལ་འདི་བསྒོམ་ཙམ་ན་ཡུན་རིང་དུ་དྲན་
མེད་དུ་བརྒྱལ་བ་འབྱུང་སྟེ། དེ་ལ་རིན་པོ་ཆེའི་སྣོད་བྱང་མས་སྤྱི་གཙུག་བཀབ་ན།
ཐལ་བའི་ཉེས་པ་མི་འབྱུང་གསུང་། འོན་ཀྱང་དེ་འདྲའི་རིགས་ལ་ཚིགས་པ་བརྡུང་
བ་དང་འབེབས་ཀྱིས་ཕབ་ན་ལེགས་སོ། །དེ་ལྟར་རྟགས་བྱུང་ནས་ཉིན་རེ་བཞིན་
དམིགས་པ་ཚར་རེ་བསྒོམ་དགོས། སྤྱིར་ད་ལྟ་འཕོ་བས་རྩ་ལམ་འབྱོངས་ན། ནམ་
ཞིག་འཆི་ཚེ་འཕོ་བའི་གསལ་འདེབས་མེད་ཀྱང་། སྔར་རྩ་སྒོ་བྱེ་ཞིང་རྩ་ལམ་བྱང་
བ་དེ་ཉིད་ནས་ཕལ་ཆེར་འགྲོ་ཡང་རེ་རེ་ཙམ་མ་ངེས་པ་ལས་གསལ་འདེབས་བྱུང་
ན་འཇུག་པ་མེད། སྒོམ་འཕྲོ་བཞག་ནས་ཡུན་རིང་ལོན་ན། དགོས་དུས་གསལ་མི་
ཐེབས་པ་ཡང་སྲིད་པས། ད་ལྟ་སྦྱངས་པའི་རྒྱུན་མི་ཉམས་པའི་ཕྱིར་ཐུན་རེ་
- 122 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
བསྒོམ་པ་ཡིན། ལྷག་མ་སྒྱུ་ལུས་སོགས་བསྒོམ་པ་ཁེ་ཆེའོ། །ལས་ལ་སྦྱར་བ་ནི་
སྔར་བཤད་པ་དང་འདྲ་སྟེ། མྱུར་དུ་འཆི་བའི་རྟགས་ངེས་པ་ཅན་བྱུང་ན། ཡོ་བྱད་
ལ་མ་ཆགས་པར་བྱ། རང་གང་མོས་པ་ལ་མཆོད་འབུལ་དང་། སྦྱིན་གཏོང་བྱེད།
ཁོན་དང་སེལ་ཡོད་པ་རྣམས་ལ་དངོས་དང་བརྒྱུད་པའི་སྒོ་ནས་བཤགས་སྦྱང་བྱ།
ཉེ་དུ་སོགས་ལ་ཆགས་པའི་བློ་སྤངས་ཏེ། འབྲེལ་ཐག་བཅད་ནས་བསྒོམ་དགོས་
སོ། །འདིར་རྫས་ཀྱི་འཕོ་བའང་བཤད་པ་འགྲུབ་ན་ནི་ལེགས། མེད་ཀ་མེད་ནི་
མིན་ནོ། །དམིགས་སྐོར་ང་གསུམ་པའོ། །
དེ་ ཡད་ཆད་ལ་ གཏུམ་མོའི་སྐབས་སུ་རྩ་དབུ་མ་དམར་པོར་བསྒོམ།
གཞན་རྣམས་ལའང་ཕྱི་དཀར་ནང་དམར་སོགས་ཁྲིད་ཡིག་རྣམས་སུ་མི་འདྲ་བ་ཅི་
རིགས་བཤད་ཀྱང་ལག་ལེན་དུ་དཀར་པོ་ཁོ་ན་མཛད། ཡེ་ཤེས་སྐར་ཁུང་མ་ལ་
ཆོས་འབྱུང་གི་སྟབས་དབུ་མ་ཅུང་ཟད་སྦོམ་པར་བསྒོམ་དགོས། ཐིག་ལེ་དབང་
བཞིའི་གནད་ལའང་དེ་དང་འདྲ། ཆོས་འབྱུང་ཡང་ཕྱི་དཀར་ནང་དམར་སོགས་ཅི་
རིགས་ བཤད་ མོད་ དེ། བར་ དོའི་ སྐབས་ མ་ གཏོགས། ཆོས་ དྲུག་ གཞུང་ གི་
དམིགས་པའི་ཆོས་འབྱུང་ཐམས་ཅད་དཀར་པོ་ཁོ་ནར་མཛད་པ་ཞལ་རྒྱུན་ཡིན།
ཐབས་ལམ་དང་འོད་གསལ་གྱི་སྐབས་ན་ལུས་ཐམས་ཅད་དབུ་མས་ཁྱབ་པར་
བསྒོམ་ལུགས་རེ་ཡིག་རྙིང་ཀུན་ན་བཤད་མོད་ཀྱང་། ལས་དང་པོ་པའི་སྐབས་ན་
དེ་རང་ཕན་ཆུང་མི་དགོས་གསུང་སྟེ་ཁྲིད་ཀྱི་དཀྱུས་ལ་མི་མཛད་དོ། །
དྲུག་པ་བར་དོ་རྒྱལ་བ་ལོངས་སྐུ་ནི་རྣམ་པ་བཞི་སྟེ། རབ་བར་དོ་དང་པོའི་
འོད་གསལ་ཆོས་སྐུ་རང་ཤར། འབྲིང་རྒྱལ་བ་ལོངས་སྐུ་རང་ཤར། ཐ་མ་སྤྲུལ་སྐུ་
འགག་མེད་རང་ཤར། སྤྱིར་གནད་འཆུག་མེད་ཀྱི་གདམས་ངག་སྟེ། ས་བཅད་
- 123 -



ནི་གུའི་ཆོས་སྐོར་གྲུབ་པའི་དགོངས་རྒྱན།
བཞི་ཡོད་ལ། དེའི་དང་པོ་ནི། གོང་འཕོ་བྱ་འཕོ་བྱེད་དང་བྲལ་བ་དང་དོན་གཅིག་
སྟེ། དེ་ཡང་བར་དོ་དང་པོ་ཞེས་པ་ནི། འོད་གསལ་མ་བུ་འདྲེས་པའི་ཡེ་ཤེས་འཆི་
སེམས་བདེ་སྟོང་འོད་གསལ་དུ་གནས་གྱུར་པ་དེ་ཡིན་ཏེ། བར་དོའི་དང་པོར་བྱུང་
བས་སོ། །དེ་ལ་འཆི་བ་ཆོས་སྐུ་ཞེས་བྱ། དེ་ལས་ལངས་པ་ན་ཐ་མལ་པ་རྣམས་
ལ་བར་དོ་འབྱུང་བའི་དོད་ལ་ལྷ་སྐུ་སྒྱུ་མ་ལྟ་བུ་རང་ཤར་དུ་འབྱུང་བ་དེ་ལ་འོད་
གསལ་རང་ཤར་ཟེར། འོད་གསལ་ལས་རང་ཤར་བའི་གོ་བ་ཡིན་ནོ། །དེ་ཡང་
སད་དུས་སུ་བདེ་སྟོང་དང་ལྷ་སྐུ་རྒྱུན་མི་འཆད། གཉིད་འཐུག་པོ་ཐམས་ཅད་འོད་
གསལ་དུ་ཆུག་རྨི་ལམ་གྱི་རྩལ་སྦྱོང་ཟད་པ་ཡང་མེད་ལ་དག་སྣང་ལྷ་སྐུ་རང་ཤར་
བའི་གང་ཟག་དེ་ལ་བར་དོ་དང་པོའི་འོད་གསལ་རང་ཤར་ཆོས་སྐུ་འདི་འབྱུང་བ་
ཡིན་ནོ། །འདི་ལ་དམིགས་པ་ལོགས་པ་མེད། སྐབས་འདིར་ དེ་དག་གི་རྣམ་
བཞག་རྒྱས་པར་འཆད་འདོད་ན་ཆོས་ཐུན་གཅིག་གཉིས་སོགས་ཇི་ལྟར་འོས་པ་
བྱེད། གཉིས་པ་འབྲིང་རྒྱལ་བ་ལོངས་སྐུ་རང་ཤར་ནི། སྔོན་འགྲོ་བབས་སྒྱུ་ལུས་
དང་འདྲ་བ་ལས། བར་དོ་ལོངས་སྐུ་ཐོབ་པར་མཛད་དུ་གསོལ་ཅེས་མཐའ་བསྒྱུར།
བླ་མ་རང་ལ་ཐིམ་པའི་རྗེས་སུ། རང་དང་སྣང་བ་ཐམས་ཅད་ལ་བལྟས་ཏེ། སྲིད་
པ་བར་དོ་དངོས་ཡིན་སྙམ་པའི་འདུན་པ་ཡང་དྲག་པོ་སྦྱངས། འགྲོ་དྲུག་འཁོར་
བའི་སྡུག་བསྔལ་དང་། ཆགས་སྡང་ཉོན་མོངས་ཀྱི་ཉེས་དམིགས་དྲན་པའི་སྐྱོ་
ཤས་དྲག་པོ་ཡང་བྱ། བར་དོའི་སྐབས་འདིར། འཁྲུལ་ན་འཁྲུལ་ཚབས་ཆེ་སྟེ་
ཆགས་སྡང་གི་རྣམ་རྟོག་རེ་རེས་ཀྱང་སྐད་ཅིག་ལ་དམྱལ་བར་ཡང་བསྐྱུར་རུང་།
ལམ་བསྒོམས་ན་གྲོལ་ཚབས་ཀྱང་ཆེ་སྟེ། ད་ལྟ་སད་དུས་སུ་ལོ་ཟླར་བསྒོམས་པ་
ལས་ཀྱང་། འདིར་དར་ཅིག་རེ་བསྒོམས་པ་ཡང་བོགས་དང་ཆོད་ཆེ་བ་ཡིན། ད་
ས་པt
-124-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
ཉོན་མོངས་ཀྱི་དབང་དུ་མི་གཏོང་བར་མ་འཁྲུལ་བ་ཞིག་བྱེད་དགོས། བླ་མས་
གནང་བའི་རྒྱལ་བ་ལོངས་སྐུ་བསྒོམ་པར་བྱ་སྙམ་དུ་བསམ། སྟོང་པའི་ངང་ལས་
རང་གི་མདུན་དུ་ཆོས་འབྱུང་སྔོན་པོ་རྩ་བ་ཕྲ་ཞིང་གདེངས་ཁ་གྱེན་དུ་བསྟན་པ་
ཞིག་བསྒོམ། འདིར་རང་བཞིན་མ་རྟོགས་པ་རྣམས་ལ་མའི་མངལ་དུ་འདུག །
རྟོགས་པ་རྣམས་ལ་འོག་མིན་ཆོས་ཀྱི་ཕོ་བྲང་རང་ཡིན་ཨང་སྙམ་དུ་བསམ་པར་བྱ།
དེ་ནས་རང་ཉིད་དེའི་དབུས་སུ་ཕྱིན། རང་སེམས་ཧཱུཾ་ཡིག་སྔོན་པོ་ཆེ་ཞིང་འོད་
འབར་བ་ཞིག་ཏུ་གྱུར། དེ་ལས་འོད་འཕྲོས་ཆོས་འབྱུང་ལ་ཕོག །འདས་པའི་
མངལ་སྐྱེས་ཀྱི་ལན་ཆགས་དང་བག་ཆགས་ཐམས་ཅད་སྦྱངས། ད་ལྟར་བའི་
མངལ་སྐྱེས་ཀྱི་ལས་ཐམས་ཅད་ཀྱང་དག །མ་འོངས་པ་སྐྱེ་བར་འགྱུར་བའི་སྒོ་
བཀག །སྐྱེ་གནས་གཞན་གསུམ་གྱི་བག་ཆགས་རྣམས་ཞོར་ལ་རང་དག་པར་
བསམ། བར་དོ་ཡིན་ཨང་སྙམ་ཧཱུཾ་དེ་ཡོངས་སུ་གྱུར་པ་ལས་རང་སྐད་ཅིག་གིས་
འཁོར་ལོ་བདེ་མཆོག་ལྷན་སྐྱེས་སུ་བསྒོམ། བར་དོ་ཡིན་ཨང་སྙམ་སྤྱི་བོར་གདན་
བཞི་རྫོགས་ཀྱི་སྟེང་དུ་བླ་མ་བསྒོམ། བར་དོའི་སྐབས་འདིར་ལོངས་སྐུ་ཐོབ་པར་
མཛད་དུ་གསོལ། ཞེས་རྩེ་གཅིག་ཏུ་གསོལ་བ་བཏབ། དེ་ལྟར་དམིགས་པ་སྒོམ་
པའི་སྐབས་ཐམས་ཅད་དུ་བར་དོ་རང་ཡིན་སྙམ་པའི་འདུན་པ་རྒྱུན་ཆགས་གལ་
ཆེ། དམིགས་སྐོར་ང་བཞི་པའོ། །
གསུམ་པ་ཐ་མ་སྤྲུལ་སྐུ་འགག་མེད་རང་ཤར་ནི། དམིགས་པ་སྔ་མ་དེ་
རྫོགས་པར་བསྒོམས་ནས། དེའི་སྟེང་དུ་འདི་བསྣན་ཏེ། འདི་ཐམས་ཅད་བར་དོ་
ཡིན་སྣང་བ་འདི་བསྒྱུར་བར་བྱའོ་སྙམ་པས། གཟུགས་སུ་སྣང་ཚད་འཁོར་ལོ་
སྡོམ་པའི་སྐུར་བསྒྱུར་དགོས་སྙམ་པ་བྱས་ཙ་ན། ཐམས་ཅད་ཧེ་རུ་ཀ་ཡབ་ཡུམ་དུ་
- 125-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཁྲོང་ཁྲོང་སོང་། སྒྲ་གྲགས་ཚད་སྔགས་ཡི་གེ་བདུན་པ་ལྟ་བུ་གཅིག་ཏུ་བསྒྱུར་སྙམ་
པ་བྱས་ཙ་ན། སྔགས་དེ་ཉིད་དུ་འུར་འུར་བྱུང་། བདེ་སྡུག་ཆགས་སྡང་སོགས་ཡིད་
དྲན་རྟོག་ཡུལ་དང་བཅས་པ་ཐམས་ཅད་སྒྱུ་མ་ལྟ་བུ་རྨི་ལམ་ལྟ་བུ་ཞེས་ཉིན་པར་
དྲག་ཏུ་བསྒོམ། རྨི་ལམ་ཤར་བ་ན་དེ་ཉིད་དུ་སྒྱུར་བ་གསུམ་པོ་དྲན་པར་བྱས་པ་
ཙམ་གྱིས་ཉོན་མོངས་སྡུག་བསྔལ་ཐམས་ཅད་ལས་རང་གྲོལ་བར་འགྱུར་རོ། །
བཞི་པ་སྤྱི་གནད་འཆུག་མེད་ནི། སྐབས་འདིར་བླ་མ་ཕལ་ཆེར་འདི་སྐད་གསུང་
སྟེ། འདིར་དབང་པོ་ཐ་མའི་ཡང་ཐ་མ་ཞེས་སྤྱི་གནད་འཆུག་མེད་དབང་པོ་དམན་
པའི་ཉམས་ལེན་གྱི་དབང་དུ་བྱས་ནས། བཤད་མ་ཐག་པ་སྤྲུལ་སྐུ་འགག་མེད་ཀྱི་
དམིགས་པ་ཡོངས་རྫོགས་ཁོ་ན་བསྒོམ་པའི་སྟེང་དུ། འདི་སྣོན་པར་མཛད་པ་
འགའ་ ་འབའ ཞིག་འདུག་སྟེ། ལར་བར་དོའི་དམིགས་པ་ཕྱི་མ་གསུམ་པོ་རྐང་
ཚུགས་པ་གསུམ་མ་ཡིན། སྔ་མ་སྔ་མ་ལ་ཕྱི་མ་ཕྱི་མ་བསྣན་པའོ། །ཞེས་གསུང་ངོ་། །
ཕྱོགས་གཅིག་ནས་དེ་ལྟར་ཡིན་མོད་ཀྱང་། དེ་ཁོ་ནར་བྱས་ན་སྤྱི་གནད་འཆུག་
མེད་ཅེས་པའི་སྤྱི་སྒྲ་ནུས་མེད་དུ་འགྲོ་བས། དམིགས་པ་འདི་དབང་པོ་འབྲིང་གི་
ཉམས་ལེན་ལ་ཡང་སྣོན་དགོས་པ་སྲིད། ཐ་མའི་ཉམས་ལེན་ལ་ཡང་སྣོན་དགོས་
ཞེས་པའི་དོན་དུ་སྣང་ཞིང་། དེ་ལྟར་ན་བར་དོ་རང་དབང་པོ་རབ་འབྲིང་གསུམ་གྱི་
ཉམས་ལེན་དུ་འདུས་པས། དབང་པོ་བཞི་པའི་རྣམ་བཞག་མི་དགོས་པར་མངོན་
ལ། ཐེམ་ཡིག་གི་མཆན་བུ་དང་། ཚིག་གསལ་དུའང་། སྤྱི་གནད་འཆུག ་མེད་
གསུང་བ་མ་གཏོགས་དབང་པོའི་རིམ་པ་དང་སྦྱར་བ་མེད་དོ། །དེས་ན་འབྲིང་དང་
ཐ་མའི་དམིགས་པ་གང་ལྟར་ཡང་རུང་སྟེ། དམིགས་པ་འདི་བསྣན་ཏེ་བསྒོམས་ན་
འཆུག་པ་མེད་ཅེས་པའི་དོན་ཡིན་པར་སྣང་ངོ༌། །ཇི་སྐད་དུ། བླ་མ་ཡི་དམ་སྒྱུ་
• 126 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ། །
ལུས་གསུམ། །འབྲལ་བ་མེད་པར་ལམ་དུ་ཁྱེར། །བར་དོའི་འཇིགས་པ་ཆེན་པོ་
ལ། །འཆུག་པ་མེད་པའི་མན་ངག་གཅེས། །ཞེས་པ་ལྟར། །བར་དོའི་འདུན་པ་
དྲག་པོ་དང་བཅས་པས། སྤྱིར་འགྲོ་བ་རིགས་དྲུག་གི་ནང་ནས་སྐྱེ་འགྲོ་ཕོ་ཐམས་
ཅད་དང་། ཁྱད་པར་དུ་ཞེ་སྡང་སྐྱེ་བའི་ཡུལ་ཐམས་ཅད་རང་ཉིད་གནས་པའི་ཆོས་
འབྱུང་གི་གཡས་ཟུར་ཕྱོགས་སུ་འཁོད་པར་བསྒོམ། མཆོད་པ་བཞི་རྫོགས་སུ་
ཕུལ་ནས། བར་དོར་ལོངས་སྐུ་ཐོབ་པར་མཛད་དུ་གསོལ། ཞེས་བྱ། ཡང་འགྲོ་བ་
རིགས་དྲུག་ཏུ་གཏོགས་པའི་སེམས་ཅན་མོ་ཐམས་ཅད་དང་། ཁྱད་པར་འདོད་
ཆགས་སྐྱེ་བའི་ཡུལ་ཐམས་ཅད་ཆོས་འབྱུང་གི་གཡོན་ཟུར་དུ་འཁོད་པར་བསྒོམ།
མཆོད་པ་བཞི་རྫོགས་སུ་ཕུལ་ནས། བར་དོར་ལོངས་སྐུ་ཐོབ་པར་མཛད་དུ་
གསོལ། །ཅེས་གསོལ་བ་བཏབ། སླར་ཡང་བླ་མའི་མོས་གུས་དང་། རང་གཞན་
ལྷ་སྐུར་གསལ་བ་དང་། བདེན་མེད་ཀྱི་འདུན་པ་ཤུགས་བསྐྱེད་པས་རྒྱབ་བརྟེན་
ནོ། །དེ་ལྟར་ཡང་ཡང་བསྒོམ། རྟེན་བུད་མེད་ཀྱིས་བསྒོམ་པའི་དབང་དུ་བྱས་ན།
ཆགས་སྡང་སྐྱེ་བའི་ཡུལ་གོ་བརྗེ་བར་བྱའོ། །ཡང་རང་གང་དུ་གནས་པའི་ཆོས་
འབྱུང་སྔོན་པོ་དེ་ཤིན་ཏུ་ཡངས་པར་བསྒོམས་པའི་གཡས་གཡོན་གྱི་ནང་ཟུར་དུ་དེ་
དག་བསྒོམ་དགོས་པ་ཡིན་ནའང་། དེར་བསྒོམ་མི་བདེ་དམིགས་པ་མི་གསལ་ན།
དེའི་ཐད་ཀྱི་བར་སྣང་ནམ་མཁའ་ཐམས་ཅད་དང་ཕྱི་རོལ་དུའང་བསྒོམ་དུ་རུང་
གསུང་། ཡང་བླ་མའི་ཞལ་ནས་ཐོག་མར་རང་ཡི་དམ་དེ། ཆོས་འབྱུང་གི་མདུན་
གྱི་ཟུར་ལ་ཞལ་བསྟན་པ་ཡིན་ཀྱང་། སྐབས་འདིར་ཆོས་འབྱུང་གི་རྒྱབ་ཕྱོགས་ལ་
ཞལ་བསྒྱུར་བས། རིགས་དྲུག་ལྷ་སྐུར་བསྒྱུར་བ་ལ་མདུན་གྱིས་ཕྱོགས་པར་འོང་།
མཆོད་པ་དང་གསོལ་འདེབས་བྱེད་དགོས་པས་དེ་ལྟར་བྱ་གསུང་། དམིགས་སྐོར་
-
-127-



ནི་གུའི་ཆོས་སྐོར་གྲུབ་པའི་དགོངས་རྒྱན།
ང་དྲུག་པའོ། །
དེ་ལྟར་ན་དམིགས་སྐོར་ལྔ་བཅུ་ང་དྲུག་གི་སྟེང་དུ་སྟོང་ར་ནད་གདོན་སེལ་
བྱེད་དང་། སྒྱུ་ལུས་དབང་པོ་ཐ་མའི་ས་བཅད་ཕྱི་མ་གཉིས་དང་། འོད་གསལ་གྱི་
མཐར་ཐུག་དང་། རྗེས་ཀྱི་ས་བཅད་ལྔ་དང་། འཕོ་བ་བར་དོའི་དང་པོ་རེ་རེ་
རྣམས་བསྣན་པས་ཆོས་ཐུན་དྲུག་ཅུ་རེ་བདུན་ཡིན་ལ། ད་ལྟ་ཚིག་ཁྲིད་ཙམ་ཐོབ་
ཆོས་སུ་བྱེད་པ་ལ་ཐུན་གྱི་ངེས་པ་མེད་དོ། །དམིགས་ཐུན་དངོས་སུ་ཡོད་མེད་ལ་
མ་རག་པར་ཐུན་རེ་ལ་དམིགས་པ་རེའི་ཐ་སྙད་སྦྱར་ནས། དམིགས་པ་དྲུག་ཅུ་རྩ་
བདུན་ཅེས་ཀྱང་བྱའོ། །
ན་མོ་གུ་རུ། ཟབ་ལམ་ནི་གུའི་ཆོས་དྲུག་འདི་ལ། ཡན་ལག་མཐའ་རྒྱས་
སུ་སྟོན་པའི་རྒྱས་པ་དང༌། སྤྱི་ཉེ་བར་བསྡུས་པའི་འབྲིང་པོ་དང་། དོན་མ་ཚང་
མེད་པའི་བསྡུས་པ་དང་། གནད་མཐིལ་དུ་བསྒྲིལ་བའི་ཤིན་ཏུ་བསྡུས་པ་སྟེ་བཞི་
ཡོད། དང་པོ་ནི། ཆོས་དྲུག་བཀའ་བཅུར་གྲགས་པའི་དབང་རྣམས་ཀྱང་རྫོགས་
པར་བསྐུལ། རྨི་ལམ་གྱི་ཁྲིད་རྫོགས་མཚམས་སུ་སྒྱུ་ལུས་སྟན་ཐོག་གཅིག་མ་
དང་། འཛིན་པ་རང་གྲོལ། སྦྱོང་བ་རྣམ་གཉིས། དམིགས་པ་ལྔ་སྐོར་སོགས་དང་
འབྱམས་ གཅོད་ རྒྱས་ པ་ནས་ ལེན་ གྱིན་ འཆད་ པ་ ཡིན། འོད་གསལ་རྫོགས་
མཚམས་སུ་འོད་གསལ་འཆར་སྒོ་ངོས་འཛིན་དང་ལྷན་ཐབས་སུ་འབྲི་བར་འགྱུར་
བའི་འདམ་ཁ་ཚོ་ཡང་སྟོན་པ་ཡིན་འདུག སྟེ། འོན་ཀྱང་ཕྱིས་ཀྱི་ཕྱག་ལེན་ལ་
དམིགས་པ་ཁ་སྐོང་དེ་རྣམས་མི་བྱེད་པར་གདའ། དབང་རྣམས་རྫོགས་པར་
བསྐུར་རོ། །དེ་ལ་བཀའ་བཅུ་པོ་སོ་སོའི་དུས་མཚམས་སྐབས་སུ་བབ་པ་དེར་
བསྐུར་བར་འདོད་ན། དང་པོར་བདེ་མཆོག་ལྷ་ལྔའི་དབང་བཞི་རྫོགས་པར
•128-



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
བསྐུར། སྔོན་འགྲོ་སྤྱི་དང་། སྐྱབས་འགྲོ་སེམས་བསྐྱེད་སོང་མཚམས་སུ། ཡིད་
དམ་འབོགས་པའི་ཚུལ་ཡིན་པས། བདེ་མཆོག་ལྷ་ལྔའི་ཏིང་ངེ་འཛིན་གྱི་དབང་དེ་
བསྐུར། ཆོས་དྲུག་བཀའ་བཅུ་དངོས་ལ་མི་ཐེ་ཡང་། རྒྱུད་སྡེ་ལྔའི་ཏིང་ངེ་འཛིན་གྱི་
དབང་དེ་ཡང་སྟོང་རའི་ཁྲིད་ཀྱི་སྐབས་གང་འོས་རེ་རུ་མཛད་ཀྱིན་ནི་འདུག །སྔོན་
འགྲོའི་ཁྲིད་ཚར་གཏུམ་མོའི་ཁྲིད་མ་ཚུགས་པའི་མཚམས་དེར་གཏུམ་མོའི་སྒོས་
བཀའ་བསྐུར། གཏུམ་མོ་དང་། སྒྱུ་ལུས་ཀྱི་བར་སྐབས་སུ། སྒྱུ་ལུས་ཀྱི་སྒོས་
བཀའ་བྱེད། དེ་དང་རྨི་ལམ་གྱི་ཁྲིད་ཀྱི་བར་དུ་རྨི་ལམ་གྱི་སྒོས་བཀའ་བྱེད། དེ་
དང་འོད་གསལ་གྱི་ཁྲིད་ཀྱི་བར་དུ། འོད་གསལ་གྱི་སྒོས་བཀའ་བྱེད་པ་རྣམས་ལ་
མི་འདྲ་བ་མེད། རྒྱས་པའི་སྐབས་འདིར་སྒྱུ་ལུས་དབང་མོ་ཆེ་ནི། ཁ་ཅིག་བསྲེ་བ་
སྒྱུ་ལུས་གྱི་དཀྱིལ་གྱི་ཐད་རང་ཡིན་གསུང་ནས། རྨི་ལམ་སྦྱོང་སྤེལ་གྱི་སྐབས་གང་
འཐད་དུ་བྱེད། ལ་ལ་བསྲེ་བའི་མཇུག་ཡིན་པས་གསུང་འོད་གསལ་གྱི་དངོས་
གཞི་སོང་མཚམས་སུ་མཛད་དེ་ཁྱད་ཆེན་པོ་རང་མེད་ནའང་། ཕྱི་མ་འཐད་པར་
སེམས། དེ་བཞིན་དུ་འཕོ་བ་དང་། བར་དོའི་སྒོས་བཀའ་ཡང་སོ་སོའི་ཁྲིད་ཀྱི་
འགོར་མཛད་པ་ལ་མི་འདྲ་བ་མེད། འཕོ་བ་བར་དོ་སྤྱིའི་བཀའ་དེ། སྐབས་སྣ་
ཚོགས་གཅིག་ཏུ་བྱེད་ཀྱང་བར་དོའི་ཁྲིད་ཀྱི་མཇུག་ཏུ་བྱེད་པ་ཉིད་ལེགས་སོ།
བདག་གི་རྣམ་རྟོག་ལྟར་ན། ལྷ་ལྔའི་ཏིང་ངེ་འཛིན་གྱི་དབང་བསྐུར་དང་། རྒྱུད་སྡེ་
ལྔའི་ཏིང་ངེ་འཛིན་གྱི་དབང་བསྐུར་གཉིས་ལས། གང་རིགས་གཅིག་ཀུན་གྱི་ཐ་
མར་བྱས་ན་ལེགས་པར་འོང་ངོ་སེམས་སོ། །
དེ་ལ་ཆོས་དྲུག་གི་བཀའ་བཅུ་ནི། བྱིན་རླབས་སྒོ་འབྱེད་ཀྱི་བཀའ་གཉིས།
བྱིན་རླབས་ཁོག་ཕུབས་ཀྱི་བཀའ་གཉིས། བྱིན་རླབས་གཞུང་ཤིང་གི་བཀའ་དྲུག་
-129-



ནི་གུའི་ཆོས་སྐོར་གྲུབ་པའི་དགོངས་རྒྱན།
གོ །དེ་ལ་བར་པ་གཉིས་ནི་སྤྱིའི་བཀའ་གཉིས་ལ་ཟེར་བ་དང་། ཕྱི་མ་དྲུག་ནི་
སྒོས་བཀའ་དྲུག་ལ་ངོས་འཛིན་པ་ལ་རྩོད་པ་མེད། དང་པོ་གཉིས་ཀྱི་ངོས་འཛིན་
ལ། ཁ་ཅིག་བདེ་མཆོག་ལྷ་ལྔ་དང་། རྒྱུད་སྡེ་ལྔའི་དབང་བསྡུས་པ་གཉིས་ལ་
འདོད་པ་ཡང་ཡོད་དོ། །དེ་ལྟར་འདོད་མཁན་གྱི་ནང་ཚན་ལ་ལ་ནི། བདེ་མཆོག་
ལྷ་ལྔའི་དབང་རྒྱས་པ་ཡོད་པ་མ་ཚོར་བ་ཡང་ཡིན་ལ། ཁ་ཅིག་ནི་དཀྱིལ་ཆོག་གི་
གཞུང་དོན་མ་ཁྲོལ་བར་དབང་བསྐུར་བྱེད་མ་ཤེས་པར་སྣང་། གཞན་འགའ་ནི་
ལྷ་ལྔའི་དབང་བསྐུར་ཆེ་བ་ནི། ནི་གུའི་ལུགས་ཀྱི་སྨིན་བྱེད་ཡིན་ཀྱང་ཆོས་དྲུག་
སྒོས་ཀྱི་མིན་པས། བཀའ་བཅུ་ལ་མི་བགྲང་ཟེར་ཏེ། མདོར་ན་འདི་ལ་ཕྱིས་བྱུང་
ལག་ལེན་བྱེད་པ་ཉུང་བར་བྱུང་ངོ༌། །དེའི་རྒྱུ་ནི་འདི་ལྟར་ཡིན་ཏེ། འགྲོ་མགོན་
རིན་པོ་ཆེའི་རྗེས་སུ། མཁས་གྲུབ་རྣམ་གསུམ་དངོས་སློབ་དང་བཅས་པའི་སྐབས་
སུ། འདི་ལག་ལེན་དུ་དར་བ་ཡོད་ཅིང་མཆོད་ཕྲེང་ལ་སོགས་པའི་ལྷན་ཐབས་
འགའ་རེ་མཛད་མོད། ཆོ་ག་དངོས་ཟོར་ཡང་ཞིང་གཞུང་གཞན་ལ་ཁ་འཕངས་པ་
དང་ལག་ལེན་ཁྱེར་བདེ་བའི་སྟབས། ཡི་གེ་གསལ་པོ་ཆེར་མ་མཛད་པར་སྣང་།
དེ་ལ་ཡང་སྤྱིར་མཁས་གྲུབ་གཞོན་ནུ་གྲུབ་ནི། ཕྱི་དཀྱིལ་གཅིག་ཏུ་དབང་བསྐུར་
རྒྱས་པ་མ་སོང་བ་ལ་ཕྱག་ཆེན་ཆོས་དྲུག་སོགས་ཡི་མི་གནང་བ་ཡིན་པར་འདུག །
དམ་བསྒྲགས་ཀྱང་ཆེར་མཛད་པར་གདའ། མཁས་གྲུབ་གཞན་གཉིས་ཀྱིས་དམ་
སྦྲགས་རང་མ་མཛད་ཀྱང་ཕྱག་ལེན་དེ་དང་འདྲ། དེ་ལྟར་ཡིན་ཡང་ཕྱིས་ཀྱི་རྣམས་
སྒོམ་ཆེན་པ་སྤྱི་འདིའི་མིག་དཀྱུས་ཤོར། རྒྱུད་སྡེ་ལྔའི་དབང་ཆེན་པོ་འདི་ལོ་དང་
ཟླ་བ་མང་པོར་གྲབས་བྱས་ནས་ལྐོག་བཤམས་པའི་ལན་རེ་ཙམ་བསྐུར་བ་མ་
གཏོགས། དབང་བཞི་རྫོགས་ཀྱི་རིགས་འཕྲལ་འཕྲལ་མཛད་པ་མ་ལྕོགས་ནས།
- 130 -



ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ། །
རང་ངམ་གཞན་ལ་དབང་རྒྱས་པ་གང་རུང་དེ་སྔ་རོལ་ནས་ཐོབ་ན་རབ་བྱེད། དེ་
མིན་སྨིན་བྱེད་རྒྱས་པ་གཞན་ཡེ་མ་ཐོན་ཅིང་ལྷ་ལྔའི་སྨིན་བྱེད་ཙམ་ཡང་མ་བྱས་
པར་ཁྲིད་འདེབས་པའི་སྲོལ་ཅིག་བྱུང་། དེ་ཕྱིན་ཆད་བླ་ཆོས་ཀྱི་དབང་གིས་ལྷ་ལྔ་
རྒྱས་པ་ལ་དོན་གཉེར་ཆེར་མ་བྱུང་བའི་སྐྱོན་དུ་འདུག།དེ་ནི་བྱེད་མ་ཤེས་ཆོས་དྲུག་
གི་བཀའ་བཅུ་པོ་བགྲང་དགོས་བྱུང་བས། ལྷ་ལྔའི་དབང་རྒྱས་པའི་ཚབ་ལ་ཅིག་
ཤོས་དེ་བཅུག་པ་ཙམ་མོ། །གཞན་ཡང་ཡེ་ཤེས་མཁའ་འགྲོའི་ལུགས་འདི་ལ་
ཆོས་དྲུག་ཉིད་ལམ་གྱི་རྐང་དང་རྩ་བ་ཡིན་པས་སྤྱིའི་སྨིན་བྱེད་ཡིན་ན། ཆོས་དྲུག་
གི་རྐང་དང་འགལ་སྙམ་པའི་ལོག་རྟོག་མི་བྱའོ། །དེས་ན་བྱིན་རླབས་སྒོ་འབྱེད་ཀྱི་
བཀའ་གཉིས་ནི། བདེ་མཆོག་ལྷ་ལྔའི་དབང་ཆེ་ཆུང་གཉིས་ཡིན། རྒྱུད་སྡེ་ལྔ་གཙོ་
བསྡུས་ཀྱི་དབང་ནི། ཡི་དམ་གཏད་པ་ཡིན་པས་སྤྱི་ཁྱབ་ཏུ་གསེར་ཆོས་ཐམས་
ཅད་དང་འབྲེལ་བའང་ཡིན་མོད། གཞུང་བཀའ་ཉེར་ལྔ་རང་ལ་མི་འབྲང་ངོ་། །དེ་
ལྟར་ན་ཆོས་དྲུག་ཉིད་ལ་ཡན་ལག་མཐའ་རྒྱས་སུ་བྱེད་ཚུལ་དེ་ལྟར་ཡིན་ལ།
གཉིས་པ་སྤྱི་ཉེ་བར་བསྡུས་པ་འབྲིང་ནི། བྱིན་རླབས་སྒོ་འབྱེད་ཀྱི་དབང་སྒྱུ་ལུས་
དབང་མོ་ཆེ་ཁོ་ན་ལ་བསྡུ། དེ་ཡང་དེང་སང་ཕལ་ཆེར་རྗེས་སུ་བྱེད་ཀྱིན་འདུག་
ནའང་། བཀའ་གཞན་རྣམས་མི་ བྱེད་ པའི་ སྟབས་ ཁྲིད་ ཀྱི་ ཐོག་ མར་ བྱས་ན་
ལེགས། སྦྱོང་བ་རྣམ་གཉིས་ སོགས་ཆ་ལག་རྣམས་མི་དགོས། ཁྲིད་དམིགས་
གཞུང་རྐྱང་དེ་ཡོངས་སུ་རྫོགས་པར་བྱེད་པའོ། ། །
གསུམ་པ་དོན་མ་ཚང་བ་མེད་པར་བསྡུས་པ་ནི། སྒྱུ་ལུས་དབང་མོ་ཆེ་དེ་
བསྐུར་དགོས། ཁྲིད་ཚུལ་འདི་ལ་སྔོན་འགྲོ་དང་། དངོས་གཞི་གཉིས་ཞེས། དང་
པོ་ནི་དག་བྱེད་ཨའི་སྟོང་ར་སྟེ་དམིགས་སྐོར་གཅིག །སྐྱབས་སེམས་སྔོན་དུ་བྱེད་
-131-



ནི་གུའི་ཆོས་སྐོར་གྲུབ་པའི་དགོངས་རྒྱན།
དགོས་ཀྱང་དམིགས་སྐོར་ལོགས་སུ་མི་འདྲེན་ནོ། །དངོས་གཞི་ལ་ཆོས་དྲུག་ལས།
གཏུམ་མོ་ལ་སྔོན་འགྲོ་ལུས་གནད་མེའི་སྟོང་ར། དངོས་གཞི་གཏུམ་མོ་ཟས་སུ་ཟ་
བ། རྗེས་སྲིད་པའི་དབང་ཞུ་བ་སྟེ་དམིགས་སྐོར་གསུམ་མོ། །སྒྱུ་ལུས་ལ། རང་
ལུས་སྣང་སྟོང་ལྷ་སྐུ། ཅིར་སྣང་སྒྱུ་མའི་ལམ་ཁྱེར། འགྲོ་དྲུག་སྒྱུ་མར་འཆར་བྱེད་
དེ་གསུམ་མོ། །རྨི་ལམ་བཟུང་བ་ལ། རང་ཟིན་ཐིག་ལེ་དབང་བཞིའི་གནད་དང་།
རྟོག་བཅས་ལམ་ཁྱེར་གཉིས། སྦྱོང་བ་ལ་ཟུང་དུ་བསྡེབས་པ་གང་རུང་། གཅིག་
གོ་གསུངས་ཡང་། སེམས་ཀྱི་ལུས་སྦྱོང་བ་དང་། འདུན་པས་སྦྱོང་བ་གཉིས་སྡེབ།
ཡུལ་སྣང་གི་ནང་ནས་ཐིག་ལེ་ཡུལ་སྣང་གསལ་བྱེད་དེ། རྨི་ལམ་ཀྱི་ཁྲིད་ལ་རྩ་
བའི་ས་བཅད། བཟུང་བ། སྦྱོང་བ། ཡུལ་སྣང་གསུམ་ལ་དམིགས་སྐོར་ལྔའོ། །
འོད་གསལ་གྱི་སྐབས་སུ། མི་རྟག་སྐྱོ་ཤས་དང་། བླ་མའི་མོས་གུས་ཐུན་གྱི་སྔོན་
འགྲོ་བཏང་། ཐབས་ལམ་རང་མདངས་དང་། སྤྱོད་ལམ་དམ་རྫས་དང་། ལམ་
མཁྱེར་རྣམས་ཐུན་མཚམས་ཀྱི་སྤྱོད་པ་ལ་བཏང་། བཟུང་བའི་དམིགས་པ་གསུམ་
པོ་གང་རུང་ཞིག་བསྒོམ་གསུངས་ཀྱང་། བླ་མ་ལ་བཟུང་བ་ཁོ་ན་ལག་ལེན་གྱི་
མཐིལ་དུ་མཛད། དེ་ལྟར་ན་འོད་གསལ་གྱི་ཁྲིད་ལ་བཟུང་བ་དང་། བསྲེ་བའོ། །
བསྲེ་བ་ལ་གསལ་སྟོང་བསྲེ་བ་དང་། ཉིན་མཚན་བསྲེ་བའོ། །ཞེས་བསྡུས་དོན་
བྱེད་དེ། ཡོངས་ནས་བླ་མ་ལ་བཟུང་བ་གསལ་སྟོང་བསྲེ་བ། ཉིན་མཚན་བསྲེ་བ་
སྟེ། འོད་གསལ་ལ་དམིགས་པ་གསུམ་མོ། །འཕོ་བ་ལ་ཡེ་ཤེས་སྐར་ཁུང་མ་སྟེ་
དམིགས་པ་གཅིག་གོ །བར་དོ་ལ་རྒྱལ་བ་ལོངས་སྐུ་ལམ་ཁྱེར་དང་། གནད་
འཆུག་མེད་གཉིས་བསྡོམས་ནས་དམིགས་ཆེན་གཅིག་སྟེ། དེ་ལྟར་ན། ཆོས་དྲུག་
བསྡུས་པ་དམིགས་ཆེན་བཅུ་བདུན་ནོ། །གནད་མཐིལ་དུ་དྲིལ་བ་ནི་སྟན་ཐོག་
-132-



་་་
ནི་གུ་ཆོས་དྲུག་གི་ཁྲིད་ཡིག་ཟབ་དོན་ཐང་མར་བརྡལ་བ།
གཅིག་མ་སྟེ། ལོགས་སུ་འཆད་པར་འགྱུར་རོ། །དེ་ལྟར་མཁའ་འགྲོའི་གསུང་གི་
བཅུད། །ཟབ་དོན་བླ་མའི་ཞལ་བུམ་འདི། །ཡིག་བྲིས་མང་དུ་ཡོད་ན་ཡང་། །དེ་
དག་རྣམས་ལ་མ་ལྟོས་སོ། །ཞལ་རྒྱུན་དམར་ཁྲིད་མ་ཆད་པ། །བློ་ལ་འཐེམས་
པར་བྱས་ནས་ནི། །ཡིག་རྙིང་ཁུངས་མའི་སྦས་སྐུངས་རྣམས། །མཛུབ་བཙུགས་
བྱེད་ན་མཁས་པ་ཡིན། །ལར་ནི་ཉམས་མྱོང་རྒྱུན་མེད་ན། ཁྲིགས་བཀོད་ཙམ་
གྱིས་ག་ལ་ཕན། །བླ་མའི་བྱིན་རླབས་ཉམས་མྱོང་རྒྱུན། །སེམས་ལ་ཐེབས་པ་
གལ་རེ་ཆེ། །ཞེས་པ་ཟབ་ལམ་ནི་གུ་ཆོས་དྲུག་གི་དམིགས་རིམ་རྒྱས་བསྡུས་གབ་
འཁྲུགས་མེད་པར་བཀོད་པ་འདི་ཡང་ཏཱ་ར་ནཱ་ཐས་སོ།། །།སརྦ་མངྒ་ལམ།།
• 133-



ནི་གུའི་ཆོས་སྐོར་གྲུབ་པའི་དགོངས་རྒྱན།
-
-
༄༅། །ནི་གུའི་ཁྲིད་ཡིག་བསྡུས་པ་བཞུགས་སོ།
མཁའ་འགྲོ་བྱེ་བའི་ཐུགས་ཀྱི་བཅུད། །ཆོས་དྲུག་སྙིང་པོའི་གདམས་པ་སྟེ། །གྲོལ་
ལམ་ཟབ་མོ་བླ་ན་མེད། །ཐུན་མོང་མིན་གང་བྲི་བར་བྱ། ། འདིར་རྒྱུད་སྡེ་ལྔའི་ཡང་
སྙིང་ནི་གུ་ཆོས་དྲུག་བསྡུས་པ་ཉམས་ལེན་གནད་དུ་དྲིལ་བ་འདི་ལ་སྔོན་འགྲོ་དང་།དངོས་
གཞི་གཉིས་ལས། དང་པོ་ལ་ཐུན་མོང་གི་སྔོན་འགྲོ་དང་། ཐུན་མོང་མ་ཡིན་པའི་
སྔོན་འགྲོ་གཉིས་ཐུན་མོང་གི་སྔོན་འགྲོ་སྐྱབས་འགྲོ་སེམས་བསྐྱེད། ཐུན་མོང་མ་
ཡིན་པའི་སྔོན་འགྲོ་དག་བྱེད་ཨའི་སྟོང་རའོ། །དང་པོ་ནི། མདུན་གྱི་ནམ་མཁའི་དབྱིངས་
སུ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་
སྟེང་དུ། སྣ་ཚོགས་པདྨ་ཉི་མ་ཟླ་བའི་གདན་གྱི་སྟེང་དུ་ངོ་བོ་དྲིན་ཅན་རྩ་བའི་བླ་མ་
རྣམ་པ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག །ཕྱག་གཉིས་རྡོ་རྗེ་དང་དྲིལ་བུ་
ཐུགས་ཀར་བསྣོལ་ཏེ་འཛིན་པ། ཞབས་རྡོ་རྗེའི་སྐྱིལ་ཀྲུང་། སྐུ་ལ་མཚན་དང་དཔེ་
བྱད་ཀྱིས་སྤྲས་ཤིང་། དར་གྱི་ན་བཟའ་དང་རིན་པོ་ཆེས་བརྒྱན་པ། བདག་ལ་དགྱེས་
པའི་ཞལ་འཛུམ་བག་དང་ལྡན་པར་བསམ། དེ་ལ་བདག་རིགས་དྲུག་གི་སེམས་
ཅན་ཐམས་ཅད་སྐྱབས་ཞུ་བར་མོས་ཤིང༌། བློས་ལིང་བཀལ་ཏེ་སྐྱིད་སྡུག་ཅི་བྱུང་
རུང་བླ་མ་རང་མཁྱེན་སྙམ་པས། འགྲོ་བ་ནམ་མཁའ་དང་མཉམ་པའི་སེམས་ཅན་
ཐམས་ཅད་སྐྱབས་ཀུན་འདུས་བླ་མ་རིན་པོ་ཆེ་ལ་སྐྱབས་སུ་མཆི་བ་ལགས་སོ། །
ཞེས་ལན་བདུན་སོགས་ཅི་རིགས་བྱ། མདུན་གྱི་བླ་མ་རྡོ་རྗེ་འཆང་དེ་འོད་དུ་ལྟེམ་
- 134-



ནི་གུའི་ཁྲིད་ཡིག་བསྡུས་པ་བཞུགས།
གྱིས་བཞུ་སྟེ་རང་ལ་ཐིམ་པས། བླ་མའི་ཐུགས་དང་རང་གི་སེམས་དབྱེར་མེད་ཆུ་
ལ་ཆུ་བཞག་པ་ལྟ་བུར་གྱུར་པར་བསམ་པའི་ངང་དེ་ཀ་ལ་ཧད་དེ་མཉམ་པར་བཞག །
སེམས་བསྐྱེད་ནི། ནམ་མཁའ་དང་མཉམ་པའི་སེམས་ཅན་ཐམས་ཅད་བདག་གི་
དྲིན་ཅན་གྱི་ཕ་མར་མ་གྱུར་པ་མེད། འདི་རྣམས་ཟུང་འཇུག་རྡོ་རྗེ་འཆང་ཆེན་པོའི་
གོ་འཕང་ལ་འགོད་པར་བྱ་སྙམ་པས། ངག་ནས་སེམས་ཅན་ཐམས་ཅད་ཀྱི་དོན་དུ་
ཟུང་འཇུག་རྡོ་རྗེ་འཆང་ཆེན་པོའི་གོ་འཕང་ཐོབ་པར་བྱ། དེའི་ཕྱིར་དུ་བདག་གིས་
ཟབ་ལམ་ནི་གུ་ཆོས་དྲུག་ཉམས་སུ་བླང་བར་བྱའོ། །ཞེས་ལན་གསུམ་ཙམ་བྱ། །གཉིས་
པ་ཐུན་མོང་མ་ཡིན་པའི་སྔོན་འགྲོ་ནི། རང་གི་སྤྱི་བོར་དྲིན་ཅན་རྩ་བའི་བླ་མ་སྐུ་
གཟི་མདངས་དང་ལྡན་པ། བདག་ལ་དགྱེས་པའི་ཞལ་འཛུམ་བག་དང་ལྡན་པ་ཞིག་
བསྒོམས་ལ། ངག་ཏུ་དུས་གསུམ་སངས་རྒྱས་ཐམས་ཅད་འདུས་པའི་ངོ་བོ་བླ་མ་
རིན་པོ་ཆེ། སེམས་ཅན་ཐམས་ཅད་ཀྱི་དོན་དུ་བདག་གི་ནད་གདོན་ཐམས་ཅད་ཞི་
བར་མཛད་དུ་གསོལ། སྡིག་སྒྲིབ་ཐམས་ཅད་འདག་པར་མཛད་དུ་གསོལ། ཏིང་
ངེ་འཛིན་ཁྱད་པར་ཅན་རྒྱུད་ལ་སྐྱེ་བར་མཛད་དུ་གསོལ། ཞེས་གསོལ་བ་བཏབ་
པས། བླ་མ་འོད་དུ་ཞུ་རང་ལ་ཐིམ། ཀླད་པ་གཏི་མུག་གི་རང་བཞིན་ཅན་སྦྱངས་
ཏེ། ཐོད་པ་འཇའ་འོད་དཀར་པོའི་གུར་ཁྱིམ་ལྟ་བུ། དེའི་དབུས་སུ་ཆོས་འབྱུང་དཀར་
པོ་གྲུ་གསུམ་པ་རྩ་བ་ཕྲ་བ་མགྲིན་པར་ཟུག་པ། གདེངས་ཀ་ཆེ་བ་གྱེན་དུ་བསྟན་
པ་ཟུར་གཅིག་མཛོད་པུ་དང་། གཉིས་རྣ་ལྟག་གཡས་གཡོན་དུ་བསྟན་པ། དེའི་
དབུས་སུ་ཨ་དཀར་པོ་འོད་འཕྲོ་བ། ཕྱེད་ཆོས་འབྱུང་གི་སྟེང་དུ་འཐོན་ཅིང་། ཕྱེད་
ནང་དུ་ཆུད་པའི་ཚད་ཙམ་རྟེན་མེད་དུ་ལྡིང་བ་ལ་སེམས་གཏད་དེ་ཅི་ནུས་བསྒོམ།
དེ་ནས་ཨ་དཀར་པོ་དེ་ལས་བདུད་རྩི་དཀར་པོའི་རྒྱུན་བྱུང་། ཆོས་འབྱུང་གང་དེ་
- 135-



-
-
མ
+
-
-
་་
ནི་གུའི་ཆོས་སྐོར་གྲུབ་པའི་དགོངས་རྒྱན།
ལུད་ནས་ལུས་ཀྱི་ཕྱི་ནང་ཐམས་ཅད་གང་། སྡིག་སྒྲིབ་ཐམས་ཅད་ཕྱིར་བདས་ཏེ་
སྒོ་དགུ་དང་བ་སྤུའི་ཕུག་ནས་དེད་པའི་ཚུལ་གྱིས་དུད་ཁུའམ་སོལ་ཁུའི་རྣམ་པར་
ནག་ནུར་རུ་རུ་ཐོན་པར་བསམ། ཡང་བདུད་རྩིས་ལུས་ཀྱི་ཕྱི་ན་མར་ཞལ་ཞལ་བྱུང་
ནས་བཀྲུས་ནས་ས་འོག་ཐག་རིང་པོར་སོང་བར་བསམ། རང་ལུས་དཀར་ལ་དྭངས་པ་
འཇའ་དཀར་པོ་ལྟ་བུར་བསམ་པ་ཅུང་ཟད་མཉམ་པར་གཞག །བདེ་ཆེན་འཁོར་ལོ་ཟླ་
བའི་ཆ། །སྐྱེ་མེད་ཡིག་འབྲུ་དམ་པ་ལས། །ཡེ་ཤེས་བདུད་རྩི་རྟག་བབས་པས། །
སྒྲིབ་པའི་དྲི་མ་ཀུན་བཀྲུས་སོ། ། །དངོས་གཞི་ལ་དྲུག་སྟེ། ཐབས་ལམ་བདེ་དྲོད་
རང་འབར། སྒྱུ་ལུས་ཆགས་སྡང་རང་གྲོལ། རྨི་ལམ་ཉིང་འཁྲུལ་རང་དག །འོད་
གསལ་ གཏི་མུག་རང་སངས། འཕོ་བ་མ་སྒོམ་སངས་རྒྱས། བར་དོ་རྒྱལ་བ་
ལོངས་སྐུའོ། །དང་པོ་ཐབས་ལམ་ལ་སྔོན་འགྲོ་དངོས་གཞི་རྗེས་གསུམ་ལས།
སྔོན་འགྲོ་ལུས་གནད་མེའི་སྟོང་ར་ནི། རང་གི་སྤྱི་བོར་རྩ་བའི་བླ་མ་རྡོ་རྗེ་འཆང་སྐུ་
མདོག་དཀར་པོ་ཞིག་བསྒོམས་ལ། དུས་གསུམ་སངས་རྒྱས་ཐམས་ཅད་འདུས་པའི་
ངོ་བོ་བླ་མ་རིན་པོ་ཆེ། སེམས་ཅན་ཐམས་ཅད་ཀྱི་དོན་དུ་བདག་གི་ལུས་ལ་བདེ་
དྲོད་ཀྱི་ཏིང་ངེ་འཛིན་ཁྱད་པར་ཅན་སྐྱེ་བར་མཛད་དུ་གསོལ། སེམས་ལ་བདེ་སྟོང་གི་
ཏིང་ངེ་འཛིན་ཁྱད་པར་ཅན་སྐྱེ་བར་མཛད་དུ་གསོལ། བླ་མ་འོད་དུ་ཞུ་རང་ལ་ཐིམ།
རང་རྗེ་བཙུན་རྡོ་རྗེ་རྣལ་འབྱོར་མ་སྐུ་མདོག་དམར་མོ་ཞལ་གཅིག་ཕྱག་གཉིས་
གཡས་ གྲི་གུག་དང་། གཡོན་ཐོད་ཁྲག་ཐུགས་ཀར་འཛིན་པ། ཞབས་གཡས་
བརྐྱང་གཡོན་ཅུང་ཟད་བསྐུམ་པས། མི་རོ་དཀར་པོ་མགོ་གཡས་སུ་བསྟན་པའི་
སྙིང་ག་མནན་པ། མི་མགོ་སྐམ་པོ་ལྔའི་དབུ་བརྒྱན། རློན་པ་ལྔ་བཅུའི་དོ་ཤལ་ཅན།
རུས་པའི་རྒྱན་ལྔ་དང་ལྡན་པ། སྐུ་ལུས་ཀྱི་ནང་ཐམས་ཅད་ཁོང་སྟོང་དུ་བསམ། མེའི་
•136-



ནི་གུའི་ཁྲིད་ཡིག་བསྡུས་པ་བཞུགས།
གོང་བུ་དམར་ཞིང་ཚ་བ་བྱ་སྒོང་ཙམ་བཞི་ལྟེ་བའི་ཐད་ཀྱི་རྒྱབ་མདུན་མཁལ་མའི་
ཐད་གཉིས་ཏེ་བཞིར་བསྒོམ། དེ་ལ་དམིགས་བཞིན་དུ་རླུང་རོ་ལན་གསུམ་འབུད།
རླུང་དལ་བུས་ནང་དུ་རྔུབས་ལ། ལྟེ་བའི་འོག་ཏུ་ཚིར་གྱིས་མནན། ལྟེ་བ་ཅུང་ཟད་
བསྐོར་བས་མེ་གོང་རྣམས་གཅིག་ལ་གཅིག་འཐབས་ཏེ། །མེ་སྟག་དམར་སྐྱས་ལུས་
ཀྱི་ནང་ཐམས་ཅད་དམར་ཆིལ་བ་དང་ཚ་འུར་གྱིས་གང་བར་བསམ། གཉིས་པ་
དངོས་གཞི་གཏུམ་མོ་ཟས་སུ་ཟ་བ་ནི། རང་རྡོ་རྗེ་རྣལ་འབྱོར་མར་གསལ་བའི་ལུས་ཀྱི་
དབུས་ན་མར་རྩ་དབུ་མ་སྦོམ་ཕྲ་མདའ་སྨྱུག་འབྲིང་པོ་ཙམ་མས་སྣ་ལྟེ་འོག་སོར་བཞིར་
ཟུག་པ། ཡས་སྣ་ཚང་བུག་ཏུ་ཟུག་པ། མཚན་ཉིད་བཞི་ལྡན་ཏེ། དྲང་བ། སྲབ་པ། དྭངས་
པ། དམར་བ་སྟེ་མཚན་ཉིད་བཞིའོ། །དེ་ཡང་ཁོང་སྟོང་དུ་གནས་པ། དེའི་གཡས་སུ་རོ་
མ་དམར་པོ། གཡོན་དུ་རྐྱང་མ་དཀར་མོ། དེ་གཉིས་དབུ་མ་ལས་བུན་འགྲོས་ཀྱི་ཕྲ་བ་
མས་སྣ་གཉིས་དབུ་མའི་ནང་དུ་ཅུང་ཟད་ཆུད་ཅིང་། ཡས་སྣ་གཉིས་ཚངས་བུག་གི་འོག་
ཐད་དུ་དབུ་མ་ལ་བཀབ་པའི་ཚུལ་གྱི་མདུན་དུ་གུག་ནས་ཅུང་ཟད་གྱེས་པ་སྣ་བུག་
གཉིས་སུ་ཟུག་པ་དབུ་མའི་ནང་གི་ཡས་སྣར་ཧཾ་དཀར་པོ་མགོ་བོ་ཐུར་བསྟན། མས་
སྣར་རམ་དམར་པོ་མགོ་གྱེན་བསྟན། བཤང་སྒོར་རླུང་གི་དཀྱིལ་འཁོར་ཟླ་གམ་སྔོ་
སྐྱ་རབ་ཏུ་གཡོ་བ་རྣམས་བསམ། །རླུང་རོ་དགུ་ཕྲུགས་སུ་བུས། །དལ་བུས་ནང་དུ་
རྔུབས་ལ་ལྟེ་འོག་ཏུ་མནན། འོག་རླུང་ཅུང་ཟད་འཐེན་ལ་ཁ་སྦྱོར་བཟུང་བས་ལྟེ་བའི་
རཾ་ལས་མེ་ཕྲ་ཞིང་རྣོ་བ་རིམ་གྱིས་འབར་བ་སྤྱི་བོའི་ཧཱུྃ་ལ་ཕོག་པས་ཐིག་ལེ་དཀར་
པོའི་རྒྱུན་བབས། ལྟེ་བར་འབར་འཛག་སྐྲ་ཤད་འཛིངས་པ་ལྟ་བུ་ལ་སེམས་
གཏད། གསུམ་པ་རྗེས་སྲིད་པའི་དབང་ཞུ་བ་ནི། བླ་མ་རྡོ་རྗེ་འཆང་བསྐྱེད་པའི་
བར་གོང་བཞིན། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་དཔག་ཏུ་མེད་པ་ཡིད་ཀྱིས་
-137-



ནི་གུའི་ཆོས་སྐོར་གྲུབ་པའི་དགོངས་རྒྱན།
སྤྲུལ་ལ་ཕུལ་བར་བསམ་ཞིང་། དུས་གསུམ་སངས་རྒྱས་འདུས་པའི་ངོ་བོ་བླ་མ་
རིན་པོ་ཆེ་ལ། ཕྱི་མེ་ཏོག་བདུག་ སྤོས། ནང་ཤ་ལྔ་བདུད་རྩི་ལྔ། གསང་བ་བདེ་
སྟོང་གི་ཡེ་ཤེས། ཡང་གསང་དེ་ཁོ་ན་ཉིད་ཀྱི་མཆོད་པ་དམ་པ་རྣམས་འབུལ་ལོ། །
བཞེས་ནས་བདག་ལ་དབང་བཞི་རྫོགས་པར་བསྐུར་དུ་གསོལ། ཞེས་གསོལ་བ་
བཏབ་པས། བླ་མའི་སྐུ་ལས་བདུད་རྩིའི་རྒྱུན་དཀར་པོ་དཔག་ཏུ་མེད་པ་བྱུང། རང་
གི་སྤྱི་བོ་ནས་ཞུགས་སྨིན་མཚམས་ཡན་ཆད་གང་། ལུས་ཀྱི་དྲི་མ་དག་བུམ་པའི་
དབང་ཐོབ། མགྲིན་པ་ཡན་ཆད་གང་། ངག་གི་དྲི་མ་དག ། གསང་བའི་དབང་
ཐོབ། སྙིང་ག་ཡན་ཆད་གང་། ཡིད་ཀྱི་དྲི་མ་དག །ཤེས་རབ་ཡེ་ཤེས་ཀྱི་དབང་ཐོབ།
ལུས་ཐམས་ཅད་གང་། བླ་མ་ཡང་འོད་དུ་ཞུ་རང་ལ་ཐིམ། ལུས་ངག་ཡིད་གསུམ་གྱི་
དྲི་མ་མཐའ་དག་དག །དབང་བཞི་པ་ཐོབ་པར་བསམས་ལ་ཅུང་ཟད་མཉམ་པར་
བཞག་གོ །ཐིག་ལེ་འབར་འཛག་དགའ་བཞིའི་འགྲོས། ། བདེ་སྟོང་ཡེ་ཤེས་རྨད་
བྱུང་ཆེ། །བསོད་ནམས་ཡེ་ཤེས་དབྱེར་མེད་པས། །སངས་རྒྱས་ལག་རྩེར་སྐད་
ཅིག་ལའོ། །
༈ གཉིས་པ་སྒྱུ་ལུས་ནི། པདྨ་དང་ཉི་མའི་གདན་གྱི་སྟེང་དུ། རང་ཉིད་དཔལ་
འཁོར་ལོ་བདེ་མཆོག་སྐུ་མདོག་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་
འཛིན་པས་ཡུམ་ལ་འཁྱུད་པ། མི་མགོ་སྐམ་པོ་ལྔའི་དབུ་བརྒྱན་དང་། རློན་པ་ལྔ་
བཅུའི་དོ་ཤལ་འཕྱང་ཞིང་རུས་པའི་རྒྱན་དྲུག་དང་ལྡན་པ། སྟག་གི་ལྤགས་པའི་ཤམ་
ཐབས་ཅན། ཞབས་གཡོན་ཅུང་ཟད་བསྐུམས་པས་འཇིགས་བྱེད་སྔོན་པོ་དང་། གཡས་
བརྐྱངས་པས་དུས་མཚན་མ་དམར་མོ་མནན་པ། དེའི་པང་དུ་ཡུམ་རྡོ་རྗེ་རྣལ་འབྱོར་མ་
སྐུ་མདོག་དམར་མོ་ཞལ་གཅིག་ཕྱག་གཉིས་མ་གཡས་གྲི་གུག་དང་། གཡོན་ཐོད་
-i38-



ནི་གུའི་ཁྲིད་ཡིག་བསྡུས་པ་བཞུགས།
ཁྲག་འཛིན་པས་ཡབ་ལ་འཁྱུད་པ། རང་གི་སྤྱི་བོར་སེང་གེ་ཆེན་པོ་བརྒྱད་ཀྱི་བཏེགས་
པའི་ཁྲི་སྣ་ཚོགས་པདྨ་ཉི་མ་ཟླ་བ་བརྩེགས་པའི་གདན་ལ་བླ་མ་རྡོ་རྗེ་འཆང་སྐུ་མདོག་སྔོན་
པོ་དེའི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས་པས། ཕྱོགས་བཅུའི་བླ་མ་
ཡི་དམ་སངས་རྒྱས་དགེ་འདུན་མཁའ་འགྲོ་ཆོས་སྐྱོང་ཐམས་ཅད་སྤྱན་དྲངས་ཏེ་བླ་
མ་ལ་བསྟིམ། དེ་ནས་རིགས་དྲུག་སེམས་ཅན་རྣམས་ཡིད་མོས་གུས་གདུང་ཤུགས་
དྲག་པོས་གསོལ་འདེབས་ཀྱི་སྒྲ་འུར་དིར་བར་བྱེད་པར་བསམ་ཞིང་། དུས་གསུམ་
སངས་རྒྱས་ཐམས་ཅད་འདུས་པའི་ངོ་བོ་བླ་མ་རིན་པོ་ཆེ། སེམས་ཅན་ཐམས་ཅད་
ཀྱི་དོན་དུ་བདག་འཛིན་བློས་ཐོངས་པར་མཛད་དུ་གསོལ། དགོས་མེད་རྒྱུད་ལ་སྐྱེ་
བར་མཛད་དུ་གསོལ། སྒྱུ་ལུས་འབྱོངས་པར་མཛད་དུ་གསོལ། རྨི་ལམ་འབྱོངས་
པར་མཛད་དུ་གསོལ། འོད་གསལ་ཕྱག་རྒྱ་ཆེན་པོ་མཆོག་གི་དངོས་གྲུབ་ད་ལྟ་ཉིད་དུ།
མྱུར་བ་ཉིད་དུ། འདུག་ས་འདི་ཉིད་དུ་ཐོབ་པར་མཛད་དུ་གསོལ། ཞེས་གསོལ་བ་དྲག་
ཏུ་བཏབ་པས། བླ་མ་འོད་དུ་ཞུ་རང་ལ་ཐིམ། རང་གི་ལྟེ་བའི་ཐད་ཀྱི་ལུས་ནང་དུ་
ཆོས་འབྱུང་དཀར་པོ་གྲུ་གསུམ་པ། རྩ་བ་ཕྲ་བ་གསང་གནས་སུ་ཟུག་པ། གདེངས་
ཀ་ཆེ་བ་གྱེན་དུ་བསྟན་པ། ཟུར་གཅིག་ལྟེ་བ་དང་། གཉིས་མཁལ་ཁུང་གཉིས་ཀྱི་
ཐད་དུ་ཟུག་པ། དེ་ལ་སེམས་ཅུང་ཟད་གཏད་པས་ཆོས་འབྱུང་གི་ནང་དུ་འགྲོ་དྲུག་
སེམས་ཅན་དཔག་ཏུ་མེད་པར་བྱུང་བར་བསམ། འདི་རྣམས་སྣང་ནི་སྣང་།བདེན་ནི་
མི་བདེན། བདེན་མེད་སྒྱུ་མ་ལྟ་བུ་ཡིན། རྨི་ལམ་ལྟ་བུ་ཡིན། བདེན་མེད་ལ་བདེན་པར་
བཟུང་ནས། འཁོར་བར་འཁྱམས་པ་སྙིང་རེ་རྗེ། འདི་རྣམས་འཁོར་བ་ལས་ཐར་པར་
བླ་མ་མཁྱེན་སྙམ་པ་བྱ། རིམ་གྱི་དེ་རྣམས་ཡལ་ནས་ཆོས་འབྱུང་སྟོང་སང་ངེ་བ་དང་།
དེ་ཡང་ཡལ་བ་དང་། ཅི་ཡང་མི་བསམ་པར་མཉམ་པར་བཞག །སྣང་སྟོང་སྒྱུ་མའི་
- 139 -



ནི་གུའི་ཆོས་སྐོར་གྲུབ་པའི་དགོངས་རྒྱན།
རྩིས་ཟིན་པས། གང་ཤར་ཐམས་ཅད་ལྷ་སྐུ་ཡིན། །སྒྱུ་མར་ཤེས་ན་སངས་རྒྱས་
དང༌། །དམྱལ་བ་ལ་ཡང་ཁྱད་ཅི་ཡོད། །
༈ གསུམ་པ་རྨི་ལམ་ཉིང་འཁྲུལ་རང་དག་ལ་དྲུག་སྟེ། རྨི་ལམ་བཟུང་བ།
སྦྱང་བ། སྤེལ་བ། སྤྲུལ་པ། བསྒྱུར་བ། ཡུལ་སྣང་གཏན་ལ་དབབ་པའོ། །དང་པོ་
བཟུང་བ་ནི། བླ་མ་རྡོ་རྗེ་འཆང་དུ་བསྐྱེད་པ་ཡན་ཆད་སྒྱུ་ལུས་ཀྱི་སྐབས་བཞིན་ལས། དུས་
གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ། སེམས་ཅན་ཐམས་ཅད་
ཀྱི་དོན་དུ་བདག་གི་བདག་འཛིན་བློས་ཐོངས་པར་མཛད་དུ་གསོལ། དགོས་མེད་
རྒྱུད་ལ་སྐྱེ་བར་མཛད་དུ་གསོལ། རྨི་ལམ་ཟིན་པར་མཛད་དུ་གསོལ། ཞེས་གསོལ་བ་
བཏབ་པས། བླ་མ་འོད་དུ་ཞུ་རང་ལ་ཐིམ། རང་གི་ལུས་ཀྱི་ནང་དུ་རྩ་དབུ་མ་ཁ་
དོག་དཀར་པོ་སྦོམ་ན་ལག་ངར་ཙམ། ཕྲ་ན་སྦ་སྙུག་ཙམ། མས་སྣ་གསང་གནས་
སུ་ཟུག་ཅིང་། ཡས་སྣ་ཚངས་བུག་ཏུ་ཟུག་པ། ཤེལ་གྱི་ཀ་བ་བཙུགས་པ་ལྟ་བུ། དེའི་
ཡས་སྣའི་ནང་དུ་ཧཾ་དཀར་པོ་མགོ་བོ་ཐུར་དུ་ལྟ་བ། མས་སྣའི་ནང་དུ་ཧཱུྃ་དམར་པོ་
མགོ་བོ་གྱེན་དུ་བལྟ་བ་བསམ། སྤྱི་བོའི་ཧཾ་ལས་ཐིག་ལེ་དཀར་པོ་སྲན་མ་ཙམ་ཅིག་ཆད་
སྙིང་གར་བབས། གཏི་མུག་དག །མས་སྣའི་ཧཱུཾ་ལས་ཐིག་ལེ་དམར་པོ་སྲན་མ་ཙམ་
ཞིག་ཆད། སྙིང་གར་སླེབ། འདོད་ཆགས་དག །དེ་གཉིས་སྙིང་གར་འཛོམས་པས་
ཞེ་སྡང་རང་དག་ལ་སོང་བར་བསམ། རྨི་ལམ་འདུན་པ་དྲག་པོའི་ངང་ནས་སྙིང་གའི་
ཐད་ཀྱི་དབུ་མའི་ནང་དུ་ཐིག་ལེ་གཉིས་འབྲོས་འདེད་ཀྱི་ཚུལ་དུ་གཡས་སྐོར་དུ་འཁོར་
ཞིང་། ཇི་ཞིག་ན་རེག་ཙམ་རེག་ཙམ་དང་། དེ་ནས་རེག་པས་ལུས་སེམས་བདེ་
ཆིལ་ཆིལ་བ་དང་། མཐར་ཐིག་ལེ་གཉིས་གཅིག་ལ་གཅིག་ཐིམ་ནས་གཏད་མེད་
དུ་ཡལ་བ་ལ་དམིགས་མེད་དུ་བཞག །འདི་རྨི་ལམ་རང་ཡིན་སྙམ་འདུན་པ་དྲག་
-140-



ནི་གུའི་ཁྲིད་ཡིག་བསྡུས་པ་བཞུགས། །
པོ་བྱའོ། །ཐིག་ལེ་འཁོར་བ་བུམ་དབང་། རེག་པ་གསང་དབང་། ལུས་སེམས་བདེ་
ཆིལ་བ་ཤེས་རབ་ཡེ་ཤེས་ཀྱི་དབང་། མཐར་ཡལ་བ་དབང་བཞི་པའི་གནད་དང་འབྲེལ་
བ་ཡིན། གཉིས་པ་རྨི་ལམ་སྦྱང་བ་ནི། གསོལ་འདེབས་སྐབས་ཟིན་པ་ཞེས་པའི་
ཚབ་ཏུ་འབྱོངས་པར་མཛད་དུ་གསོལ། ཟེར་དགོས་གཞན་འདྲའོ། །རྨི་ལམ་གྱི་
འདུན་པ་དྲག་པོས་གདོང་དུ་དངོས་པོ་ཅི་ཡོད་ལ་ཕར་ཐལ་ཚུར་ཐལ་དུ་འགྲོ་བ་དང་།
གཞན་ཡང་ནམ་མཁའ་ལ་འཕུར་བ་དང་། ས་འོག་ལ་འཛུལ་བ་སོགས་ཅི་དྲན་
དྲན་གྱིས་སྦྱོང་། འཇིགས་པ་དང་། སྐྱུག་བྲོ་བ་དང་། ངོ་ཚ་བ་དང་། ཡ་ང་བ་ཐམས་ཅད་
ལ་ཐོག་བརྫིས་ཀྱི་དམིགས་པ་བྱ། སྤེལ་བ་སོགས་ལྷག་མ་ཆོས་ཚན་བཞི་པོ་རེ་
ཞིག་བཞག་གོ །ཐབས་ཀྱི་གསང་བའི་འཁྲུལ་ཆེན་པོ། །འདུན་པས་སྐད་ཅིག་ཉིད་
ལ་ཡང་། ཆོ་འཕྲུལ་དཔག་མེད་ཨ་འཐས་བྲལ། །འཁོར་བའི་རྒྱ་མདུད་ཡུད་ཀྱིས་
གྲོལ། །
༈ བཞི་པ་འོད་གསལ་གཏི་མུག་རང་སངས་ལ། འོད་གསལ་བཟུང་བ་ནི། རང་ཡི་
དམ་དུ་གསལ་བའི་སྤྱི་བོར་གདན་བཞི་རྫོགས་ཀྱི་སྟེང་དུ། བླ་མ་རྡོ་རྗེ་འཆང་རུས་རྒྱན་
སྟག་ལྤགས་སོགས་དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ་ལ། དུས་གསུམ་སངས་རྒྱས་
ཐམས་ཅད་འདུས་པའི་ངོ་བོ་བླ་མ་རིན་པོ་ཆེ། སེམས་ཅན་ཐམས་ཅད་ཀྱི་དོན་དུ་
བདག་ འཛིན༴ །དགོས་མེད༴ །འོད་ གསལ་ ཟིན་ པར་ མཛད་དུ་གསོལ། ཞེས་
གསོལ་བ་འདེབས། ལྷག་མ་སྔོན་འགྲོ་སྒྱུ་ལུས་དང་འདྲ། རང་ལུས་ཀྱི་དབུས་སུ་རྩ་
དབུ་མ་དཀར་པོ་དེའི་སྙིང་གའི་ཐད་དུ་པདྨ་དཀར་པོ་འདབ་མ་བཞི་པ། དེའི་སྟེང་
དུ་རང་གི་རྩ་བའི་བླ་མ་རྡོ་རྗེ་འཆང་སྐུ་མདོག་དཀར་པོ་ཚོན་གང་བ། ཐུགས་ཀར་
ཐིག་ལེ་སྲན་མ་ཙམ་དངུལ་ཆུའི་མདོག་ལྟ་བུ་འོད་འཕྲོ་བ། ཧཱུྃ་གི་འོད་ཀྱིས་བླ་མ་
-141-



ནི་གུའི་ཆོས་སྐོར་གྲུབ་པའི་དགོངས་རྒྱན།
གསལ་བར་བྱས། བླ་མའི་འོད་ཀྱིས་རང་ལུས་ཐམས་ཅད་གསལ་བར་བྱས་ཤིང་།
ཧཱུྃ་ལ་སེམས་གཏད་ལ་མཉམ་པར་བཞག་གོ །གཏི་མུག་ན་བུན་ཚོགས་དེ་རྣམས། །
འོད་གསལ་ནམ་མཁའི་དབྱིངས་སུ་ཞི། ཁམས་གསུམ་ཁྱབ་པའི་ཉི་འོད་འདིས། །
སྨྲ་རྒྱུ་མེད་པའི་དོན་ཅིག་མཐོང་། ། །
༈ ལྔ་པ་འཕོ་བ་ནི། རང་ཡི་དམ་དུ་གསལ་བའི་སྤྱི་བོར་བླ་མ་སྒོམ་པའི་བར་
སྒྱུ་ལུས་ཀྱི་སྐབས་བཞིན། གསོལ་འདེབས་ནི། བར་དོར་སངས་རྒྱ་བར་མཛད་དུ་
གསོལ། ཞེས་འདོན་པ་སྤོས་ལ་གཞན་གོང་ལྟར་གསོལ་བ་བཏབ། ལུས་ཀྱི་ནང་དུ་རྩ་
དབུ་མ་དཀར་ཞིང་དྭངས་པ་སྦོམ་ཕྲ་སྦ་ལྕག་ཙམ། མས་སྣ་གསང་གནས་སུ་ཟུག་ཅིང་
ཁ་ཟུམ་པ། ཡས་སྣ་སྤྱི་བོའི་ཚངས་བུག་རྒྱ་མཐོང་ཁ་ཕྱེ་བ་ལྟར་སྐྱ་ཐལ་ལེ་བ་ཡོད་པ་ལ་
ཟུག་ཅིང་འབྲེལ་བ། ལྟེ་བའི་ཐད་ཀྱི་དབུ་མའི་ནང་དུ་ཆོས་འབྱུང་དཀར་པོ་ཤིན་ཏུ་གསལ་
བ་རྩ་བ་ཐུར་དུ་ཟུག་པ། གདེངས་ཀ་གྱེན་དུ་བསྟན་པའི་ཟུར་གཅིག་ལྟེ་བ་དང་།
གཉིས་གཡས་གཡོན་དུ་བསྟན། དེའི་དབུས་སུ་ཨ་དཀར་པོ་འདར་ཞིང་གཡོ་བ་
འཕིར་ལ་ཁད་པ་ཞིག་བསམ། རླུང་རོ་ལན་གསུམ་འབུད། དེ་ནས་ནང་དུ་རྔུབས་
དེ་ནས་ལྟེ་འོག་ཏུ་ཅུང་ཟད་མནན། འོག་རླུང་དྲག་ཏུ་འཐེན། རང་གི་ལྟོ་བ་སྒལ་
ཚིགས་ལ་ལན་གསུམ་གདབ་པས། རླུང་གི་ཤུགས་དག་གིས་ཨ་དེ་མདའ་འཕངས་པ་
བཞིན་དུ་དབུ་མའི་ནང་ཚངས་བུག་ནས་སྐྱ་རྒྱང་ཐོན། ནམ་མཁའ་ལ་ཡལ་གྱིས་
སོང་བར་བསམ། དེ་ལྟར་ཡང་བདུན་ཙམ་བྱ། དེ་རྗེས་ཨ་དེ་ནམ་མཁའ་ནས་སྐྱ་
ལམ་དེ་སྤྱི་བོར་བབས། ཚངས་བུག་ནས་ཞུགས། དབུ་མའི་ནང་གི་ཆོས་འབྱུང་དུ་
སླེབ། ལུས་བདེ་ཆིལ་བྱུང་ཞིང་། ཨ་དེ་བརྗིད་དང་ལྡན་པར་གྱུར། དེ་འཕོ་བའི་
དམིགས་ཐུན་ཅིག་ཡིན། དེ་ཉིད་ཡང་ཡང་བསྒོམ། ཐུན་འཇོག་ན་ཚངས་བུག་ཁ་
- 142 -



-
--
-
ནི་གུའི་ཁྲིད་ཡིག་བསྡུས་པ་བཞུགས།
ཟུམ་པར་བསམ། བཙན་ཐབས་འཕོ་བའི་གདམས་ངག་འདིས། །མཚམས་མེད་
བྱས་པའང་གྲོལ་བར་འགྱུར། །དབྱིངས་སུ་འཕོ་བ་འདི་ཡིས་ཆོག །འགྲོ་བ་དྲུག་
ཏུ་འཁོར་བས་ཅི། །
༈ དྲུག་པ་བར་དོ་ནི། གསོལ་འདེབས་ཀྱི་ཤམ་བུར་ལོངས་སྐུ་ཐོབ་པར་མཛད་
དུ་གསོལ། ཞེས་འདོན། རང་གི་མདུན་དུ་ཆོས་འབྱུང་སྔོན་པོ། ཆོས་འབྱུང་དེའི་
དབུས་སུ་རང་ཉིད་ཕྱིན་པས་ཡི་གེ་ཧཱུྃ་སྔོན་པོར་གྱུར། དེ་ལས་འོད་ཟེར་འཕྲོས།
ཆོས་འབྱུང་ལ་ཕོག་པས། རིགས་དྲུག་ཏུ་སྔར་སྐྱེས་པ་དང་། ད་ལྟ་སྐྱེས་པའི་ལན་
ཆགས་སྦྱངས། མ་འོངས་པའི་སྐྱེ་སྒོ་བཀག །ཧཱུྃ་ཡོངས་སུ་གྱུར་པ་ལས་རང་ཉིད་
འཁོར་ལོ་བདེ་མཆོག་ཏུ་གསལ་བའི་སྤྱི་བོར་བླ་མ་བསྒོམ། བར་དོ་ལོངས་སྐུ་ཐོབ་
པར་མཛད་དུ་གསོལ། །ཞེས་གསོལ་བ་བཏབ། གཟུགས་སུ་སྣང་བ་ཐམས་ཅད་
ཡི་དམ་འཁོར་ལོ་བདེ་མཆོག་ཏུ་བསྒོམ། སྒྲ་གྲགས་པ་ཐམས་ཅད་ཨོ་ཧྲིཧ་ཧ་ཧཱུཾ་ཧཱུཾ་
ཕཊ་ལ་སོགས་པ་ཡི་དམ་གྱི་སྔགས་སུ་བསྒོམ། དྲན་རིག་གི་ཡུལ་ཡིད་ལ་ཤར་བ་
ཐམས་ཅད་རྨི་ལམ་སྒྱུ་མ་ལྟ་བུར་བདེན་པར་གྲུབ་པ་ཅིག་ཀྱང་མེད་པར་ཐག་བཅད་
ནས། ཆོས་འབྱུང་གི་ནང་གི་གཡས་ཟུར་དུ་ཕོ་ཐམས་ཅད་འཁོར་ལོ་སྡོམ་པར་བསྒོམ།
མོ་ཐམས་ཅད་ཆོས་འབྱུང་གི་གཡོན་ཟུར་དུ་རྡོ་རྗེ་རྣལ་འབྱོར་མར་བསྒོམ། དེ་ཐམས་
ཅད་བར་དོར་ཤེས་པ་གལ་ཆེའོ། །བར་དོར་འདུན་པས་འཛིན་པ་ནི། །ལས་དང་
པོ་པ་ལ་ངོ་མཚར་ཆེ། །དག་པ་རབ་འབྱམས་ཁོ་ན་ལ། །སྲིད་པའི་ལས་སྣང་ཡོད་
མ་ཡིན། །གཏུམ་མོའི་དམིགས་པ་སྒོམ་ན། སྐྱབས་འགྲོ་སེམས་བསྐྱེད་སྟོང་ར་རྣམས་
སྔོན་དུ་འགྲོ་བར་བྱས་ཏེ་བསྒོམ། སྒྱུ་ལུས་རྨི་ལམ། འོད་གསལ། འཕོ་བ་རྣམས་ལ་
སྟོང་རའི་རྗེས་སུ་འཆི་བ་མི་རྟག་པའི་སྐྱོ་ཤས་དུང་བ་རེ་བསྒོམ་པ་ཡང་གལ་ཆེ་
• 143-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཞིང་། དེ་མཚམས་དངོས་གཞི་སོ་སོ་ལ་འཇུག །བར་དོ་ལ་དེའི་ཚབ་ཏུ། བར་དོ་
དངོས་ཡིན་པར་འདུག་ཅི་རང་དྲག །ད་ནི་མ་འཁྲུལ་བ་ཞིག་བྱེད་དགོས། བར་དོ་
རྒྱལ་བ་ལོངས་སྐུའི་གདམས་ངག་བླ་མས་གནང་བ་དེ་སྒོམ་དགོས་སྙམ་པས་དངོས་གཞི་
ལ་འཇུག །སྤྱི་བབས་ཆོས་དྲུག་ཀར་མཉམ་ལེན་མ་ལྕོགས་ན། རང་གང་མོས་པ་
རེ་བསྒོམས་པས་ཆོག །དཔེར་ན་གཏུམ་མོ་ཁོ་ན་ལ་མོས་ན་སྐྱབས་སེམས་སྟོང་ར་
སྔོན་དུ་འགྲོ་བས། ལུས་གནད་མེའི་སྟོང་ར་རླུང་ཐེངས་གསུམ་བཞི་ཙམ་བསྒོམས།
གཏུམ་མོ་ཟས་སུ་ཟ་བ་ཅི་ནུས་ནུས་བསྒོམས་ནས། ཐུན་འཇོག་ཁར་སྲིད་པའི་དབང་
ཞུ་བ་ཚར་ཅིག་བྱེད་པ་ཡིན། དེ་ཉིད་ཐུན་བཞི་ལ་སོགས་པར་བྱའོ། །གཞན་རྣམས་ལའང་
རིགས་འགྲེའོ། ཆོས་གཉིས་གཉིས་གསུམ་གསུམ་ཙམ་བསྒོམས་ན་ཡང་དེ་ཡིས་
རིགས་འགྲེའོ། ཡོངས་རྫོགས་སུ་སྒོམ་པ་ནི། སྔ་དྲོ་གཏུམ་མོ། ཉིན་གུང་སྒྱུ་ལུས། །
དགོང་མོ་རྨི་ལམ། །མཚན་མོ་འོད་གསལ་རྣམས་བསྒོམ། འཕོ་བ་བར་དོ་སྐབས་
སུ་གང་བབ་ཅིག་ཏུ་བསྒོམ་པར་བྱའོ། །འདི་སྨྲས་པ། ཤིན་ཏུ་ཟབ་པའི་ལམ་གྱི་མཆོག །
ཀུན་ལས་མཆོག་ཀྱང་དགའ་བའི་ཏོག །སྙིང་པོ་མདོ་ཙམ་སྦྱར་བ་འདིས། །འགྲོ་
ཀུན་བྱང་ཆུབ་མཆོག་ཐོབ་ཤོག །ནི་གུ་ཆོས་དྲུག་གི་སྙིང་པོ་དོན་མཐིལ་དུ་བསྟན་
པའི་འཁྲིད་ཚུལ་འདི་ནི། རིགས་རུས་ཕུན་སུམ་ཚོགས་པའི་ས་གཞིར། དད་སོགས་
དགེ་བའི་སྡོང་པོ་རྒྱས་པའི་སྐལ་བཟང་ཅན་ངག་དབང་བློ་ལྡན་བཟང་མོའི་གསུང་
གིས་བསྐུལ་ནས། རྒྱལ་ཁམས་པ་ཏཱ་ར་ནཱ་ཐས་སྟག་ལུང་དུ་སྦྱར་བའོ།། །།མངྒ་
ལཾ།། ཞུས་དག།
-144 -



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
-
-
༄༅། །ཟབ་ལམ་ནི་གུ་ཆོས་དྲུག་གི་གཞུང་ཁྲིད་མ་མོའི་
ལྷན་ཐབས་ཁ་སྐོང་བཞུགས། །
ན་མོ་གུ་རུ། ཡེ་ཤེས་མཁའ་འགྲོ་ནི་གུ་མའི་ཞལ་གདམས་སོ། །ཆོས་དྲུག་
སྟན་ཐོག་གཅིག་མ་དང་། །གཞུང་ཁྲིད་རྒྱས་པའི་ཞལ་གདམས་ཡོད། །རིན་ཆེན་
འོད་ཀྱི་ཕྲེང་བ་དང་། །དྲི་མེད་འོད་ཀྱི་ཕྲེང་བ་དང་། །ཉམས་མྱོང་ཡོན་ཏན་རྒྱ་མཚོ་
དང་། །སྒྱུ་ལུས་སྟན་ཐོག་གཅིག་མ་སྟེ། །བསྲེ་བའི་ཟབ་ཁྲིད་རྣམ་བཞི་ཡོད། །དེ་
ལྟར་སྡེ་ཚན་དྲུག་པོ་འདི། །ཆོས་དྲུག་མཁན་ལ་དགོས་ངེས་ཡིན། །ཅེས་སོ། །ཟབ་
ལམ་ཆོས་དྲུག་སྟན་ཐོག་གཅིག་ཏུ་དྲིལ་བ་ནི་འདི་ཡིན་ཏེ། དེ་ཡང་སྔོན་འགྲོ་དང་
དངོས་གཞི་གཉིས་ལས། དང་པོ་ལ། ཐུན་མོང་དང་ཐུན་མོང་མ་ཡིན་པ་གཉིས།
དང་པོ་ཐུན་མོང་བ་ནི། སྐྱབས་འགྲོ་སེམས་བསྐྱེད་གཉིས་ཡིན་ལ། གཉིས་པ་ལ།
དག་བྱེད་ཨའི་སྟོང་ར་དང་། བླ་མའི་རྣལ་འབྱོར་རོ། །དེ་ལྟར་ན། སྐྱབས་སེམས་
དག་བྱེད་སྟོང་ར་གསུམ། སྤྱིར་ཁྲིད་ཡིག་རྒྱས་པ་དང་འདྲ་བ་ལས། སྐྱབས་ཡུལ་
གྱི་བླ་མ་མ་བསྡུས་པར་བཞག་པ་ལ་སེམས་བསྐྱེད་ཀྱི་རྗེས་སུ། སྟོང་རའི་གསོལ་
འདེབས་བྱས་ནས་རང་ལ་བསྟིམ། དེ་རྗེས་སྟོང་ར་སྒོམ་པ་ཡིན། གཉིས་པ་བླ་
མའི་རྣལ་འབྱོར་ནི། རང་གི་མདུན་གྱི་ནམ་མཁའ་ལ་གདན་བཞི་རྫོགས་ཀྱི་སྟེང་
དུ། བླ་མ་སྐུ་དངོས་ཁོ་ན་བསྒོམ། སྐྱབས་གནས་ཀུན་འདུས་སུ་ཡེ་ནས་གྲུབ་པར་
སྒོམ་པ་ལས་ཚུར་བསྟིམ་པ་སོགས་དམིགས་པའི་སྤྲོས་པ་མི་དགོས། མོས་གུས་ཀྱི་
གདུང་ཤུགས་དྲག་པོས། དུས་གསུམ་སངས་རྒྱས་ཐམས་ཅད་འདུས་པའི་ངོ་བོ་བླ་
- 145-



ནི་གུའི་ཆོས་སྐོར་གྲུབ་པའི་དགོངས་རྒྱན།
མ་རིན་པོ་ཆེ། སེམས་ཅན་ཐམས་ཅད་ཀྱི་དོན་དུ་བདག་གིས་བདག་འཛིན་བློས་
ཐོངས་པར་མཛད་དུ་གསོལ། དགོས་མེད་རྒྱུད་ལ་སྐྱེ་བར་མཛད་དུ་གསོལ། སྒྱུ་
ལུས་རྨི་ལམ་འབྱོངས་པར་མཛད་དུ་གསོལ། འོད་གསལ་ཕྱག་རྒྱ་ཆེན་པོ་མཆོག་
གི་དངོས་གྲུབ་ད་ལྟ་ཉིད་དུ་མྱུར་བ་ཉིད་དུ་འདུག་ས་འདི་ཉིད་དུ་ཐོབ་པར་མཛད་
དུ་གསོལ། ཅེས་པ་ཁོ་ནས་གསོལ་བ་དྲག་ཏུ་བཏབ། འདི་ལ་སེམས་ཅན་ཐམས་
ཅད་སྙིང་ཁོངས་སུ་བཅུག་པས་ཆོག །འགྲོ་དྲུག་གི་དངོས་སུ་གསོལ་བ་འདེབས་
པའི་དམིགས་པ་མི་དགོས། མཐར་བླ་མ་འོད་དུ་ཞུ་ནས་རང་ལ་བསྟིམ་པའི་ངང་
དུ་ཅུང་ཟད་མཉམ་པར་བཞག་གོ །དངོས་གཞི་ལ་གཏུམ་མོ་སྒོམ་པར་འདོད་ན།
ལུས་གནད་རྣམ་སྣང་ཆོས་བདུན་སྤྱི་དང་འདྲ་བར་བྱ་བ་ལས། མིག་ཐད་ཀར་བལྟ།
ལག་མཐིལ་གྱིས་པུས་མོ་མནན་ནོ། །རང་ཉིད་རྡོ་རྗེ་ཕག་མོ་རང་ལུས་དང་བཞུགས་
ཚུལ་མཐུན་པ་ཅིག་བསྒོམ། །རང་གི་ལུས་ཀྱི་ནང་སྟོངས་སང་སང་བ། ལུས་ཀྱི་
དབུས་སུ་རྩ་དབུ་མ་ཆོས་བཞི་ལྡན་རིང་ཐུང་སོགས་དཀྱུས་དང་འདྲ། དེའི་ནང་ལྟེ་
འོག་སོར་བཞི་ན་རཾ་དམར་ནག་ནས་འབྲུ་ཙམ། ལྟེ་བར་ཉི་མའི་དཀྱིལ་འཁོར་སྲན་
ཆུང་ཙམ་གྱི་སྟེང་དུ། ཨ་ཤད་དམར་སེར་རིང་ཐུང་སོར་གང་ཙམ་ཕྲ་མོ་ཞིག་བསྒོམ།
དེ་རང་གི་རྩ་བའི་བླ་མའི་ངོ་བོ་ཡིན་སྙམ་མོས་གུས་དུང་བ་བྱ། དེ་ནས་སྤྱི་བོར་ཧཾ་
དཀར་པོ་མགོ་བོ་ཐུར་དུ་བལྟ་བ་དང་། སྟེང་གི་ནམ་མཁའ་ལ་རང་གི་རྩ་བའི་བླ་
མ་སྐུ་མདོག་དཀར་ཞིང་ཞལ་འཛུམ་པ། གཟི་བརྗིད་འབར་བ་ཞིག་བསམ། ཐུན་
གྱི་མགོར་རླུང་རོ་དགུ་ཕྲུགས་སུ་འབུད། དེ་ནས་རླུང་སྦྱོར་བ་བཞི་ལྡན་དྲག་ཏུ་བསྒོམ།
དམིགས་པ་ནི། རླུང་ཉིད་དབུ་མའི་མས་སྣ་ནས་ཞུགས། རཾ་ལ་བུས། དེ་ལས་མེ་
ལྕེ་དམར་ནག་སོར་བཞིར་འབར། བླ་མའི་ངོ་བོ་ལྟེ་བའི་ཨ་ཤད་ལ་བསྐུལ། ཨ་
- 146 -



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
ཤད་ལས་མེ་དམར་སེར་འུར་གྱི་འབར། སྤྱི་བོའི་ཧཾ་ཅུང་ཟད་ཞུ། མེ་ལྕེ་ཚངས་བུག་ནས་
ཐོན་ཏེ་རྒྱ་ཆེར་འབར། མེ་ལྕེའི་རྩེ་མོ་ལས་མཆོད་པ་སྣ་ཚོགས་སྤྲུལ། བླ་མ་མཆོད་
པ་བཞི་རྫོགས་ཀྱི་མཉེས་པར་བསམ། མེ་ལྕེའི་འོད་ལས་བདེ་དྲོད་ཀྱི་མཆོད་པ་ཕུལ།
སངས་རྒྱས་ཀུན་འདུས་ཀྱི་ངོ་བོ་བླ་མ་དེ་ཡང་བྱང་ཆུབ་ཀྱི་སེམས་ཀྱི་བདུད་རྩིར་
ཞུ། མེ་ལྕེ་དང་ལྷན་ཅིག་ཚུར་བྱོན། ཚངས་བུག་ནས་ཞུགས། བདུད་རྩི་སྤྱི་བོའི་ཧཾ་
ཡིག་ལ་འདྲེས། ཐིག་ལེའི་རྒྱུན་ནར་གྱིས་བབས། མགྲིན་པར་སླེབས་པས་དགའ་
བ་བུམ་དབང་། སྙིང་གར་སླེབས་པས་མཆོག་དགའ་གསང་དབང་། ལྟེ་བའི་ཨ་
ཤད་ལ་ཐིམ་པས་ཁྱད་དགའ། ཤེར་དབང་། དེ་ལས་ཀྱང་བདུད་རྩི་བབས་པ་རཾ་
ལ་ཐིམ་པས། ལྷན་སྐྱེས་དང་དབང་བཞི་པའོ། །ཞེས་དྲན་པར་བྱ། དེ་ནས་ཀྱང་
འབར་འཛག་སྐྲ་ཤད་འཛིངས་པ་དཀྱུས་དང་འདྲ་བ་བསྒོམས་པ་ལས། ཁྱད་པར་
ནི་རཾ་གྱི་མེ་དང་ཨ་ཤད་ཀྱི་མེ་གཅིག་ཏུ་འདྲེས་པ་འབར་བ་དང་། ཧཾ་གི་ཐིག་ལེ་
ཡང་ཨ་ཤད་བརྒྱུད་དེ་རཾ་ལ་ཐིམ་པར་བསྒོམ་པ་ནི་ཁྱད་པར་རོ། །འདི་ནི་གཏུམ་
མོ་ཟས་སུ་ཟ་བ། བྱིན་རླབས་བླ་མའི་གཏུམ་མོ། སྲིད་པའི་དབང་ཞུ་བ་སྟེ་གསུམ་
གར་དམིགས་པ་གཅིག་ལ་དྲིལ་བ་ཡིན་པས། གནད་ཤིན་ཏུ་ཆེའོ། །ཡང་འདི་ལ་
གཏུམ་མོ་འབར་བ་ལ་སེམས་གཏད་དེ། རླུང་དྲག་ཏུ་བུས་པའི་ཕྱི་འཛིན་ཁོང་འདྲེན་
དྲག་པོ་དང༌། ཐིག་ལེ་འབབ་པ་ལ་སེམས་གཏད་ནས་དྲག་ཏུ་རྔུབས་ནས་ཐུར་
སེལ་གྱི་སྒོ་གཉིས་ལ་གཟིར་བ་དང་། དེ་ཐམས་ཅད་ལ་སེམས་ནམ་མཁའ་ལ་
ཡས་སུ་བཅུག །ལྟོ་བ་ཕྱིར་བསྐྱེད་ནས་ལུས་གཅུ་ཞིང་རྩལ་སྤྲུགས་དྲག་པོ་བྱེད་པ་
དང༌། ཧལ་ཞེས་བརྗོད་པ་ནི། ཐབས་ལམ་གཉིས་པའི་མན་ངག་རླུང་སྦྱོར་གཅིག་
ལ་ལམ་རྫོགས་པ་སྟེ། འདི་ཉེ་བརྒྱུད་བཀའ་གསར་པ་ཞིག་ཡིན་ནོ། །གཏུམ་མོ་
，
-147-



ནི་གུའི་ཆོས་སྐོར་གྲུབ་པའི་དགོངས་རྒྱན།
སྟན་གཅིག་སྟོན་ཚད་རང་ལ་འདི་འཆད་པ་མིན། ཤིན་ཏུ་གསང་བའོ། །
སྤྱིར་འདི་ལ་ཆོས་དྲུག་སྟན་ཐོག་གཅིག་མ་ཟེར། གཏུམ་མོའི་རྣལ་འབྱོར་
འདི་ལ་ཡང་སྒོས་སུ་གཏུམ་མོ་སྟན་ཐོག་གཅིག་མར་མིང་འདོགས་མཛད། གཞན་
སྒྱུ་ལུས་སོགས་རེ་རེ་ནས་ཕྲལ་བ་ལ་དེ་དང་དེ་སྟན་ཐོག་གཅིག་མའི་ཐ་སྙད་མི་བྱེད་
དོ། །གཉིས་པ་སྒྱུ་ལུས་ནི། རྩ་བའི་བླ་མ་ཉིད་མདུན་ནམ་སྤྱི་བོའམ་སྙིང་གར་བསྒོམས་
ཀྱང་རུང་། གང་ན་བཞུགས་པའི་ཕྱོགས་སམ་མཁའ་ཁྱབ་ཏུ་བཞུགས་པ་ལ་གསོལ་བ་
བཏབ་ཀྱང་རུང་སྟེ། ཕ་བླ་མ་ཕ་བླ་མ། བླ་མ་རང་མཁྱེན། དྲིན་ཅན་རྩ་བའི་བླ་མ་
ཁྱེད་ལ་གསོལ་བ་འདེབས་སོ། །ཞེས་མོས་གདུང་དྲག་པོ་སྙིང་ལ་འབྲབ་པ་ཞིག་
བསྒོམས་ནས་དེའི་ངང་ལ་ལྷོད་ཀྱིས་བཞག །རང་ལྷ་སྐུར་ལམ་ཙམ་གསལ་བཏབ་
སྟེ། རང་གཞན་སྣང་བ་ཐམས་ཅད་ལ་དམིགས་ནས། འདི་ཐམས་ཅད་མེད་བཞིན་དུ་
སྣང་བ་འཁྲུལ་བའི་སྣང་བ་ཡིན་པ་ལ་བཟང་ངན་བདེ་སྡུག་ཆགས་སྡང་མཐོ་དམན་
ཉེ་རིང་འབྱོར་རྒུད་དགའ་མི་དགའ་གཏམ་སྙན་མི་སྙན་སོགས་ལ་ཨ་འཐས་ཀྱི་
ཞེན་པས་སྤང་བླང་དགག་སྒྲུབ་བྱེད་པ་འདི་རང་ཨ་རེ་འཁྲུལ། གཏད་པ་རང་ཅི་
ཡོད། རྨི་ལམ་ལྟ་བུ་རང་ཡིན་ཨང་ཞེས་སྦྱངས་ནས། གཡས་མེད་དུ་ཆལ་སོང་བ་
དེ་ཀ་ལ་བཟོ་བཅོས་མེད་པར་བཞག །དབང་པོ་རབ་འབྲིང་གི་ཉམས་ལེན་ཐམས་
ཅད་དེ་ལ་འདུས། དེ་མ་ཐག་རང་ལྷར་གསལ་པའམ། ཐ་མལ་གྱི་རྣམ་པ་ཡིན་ཡང་
རུང་སྟེ། ནང་སྟོང་སང་ངེ་བའི་ལྟེ་འོག་ཏུ་ཆོས་འབྱུང་དང་རིགས་དྲུག་སྒོམ་པ་
སོགས་འགྲོ་དྲུག་སྒྱུ་མར་འཆར་བྱེད་དཀྱུས་དང་མཐུན་པར་བསྒོམ་མོ། །འདི་ལ་
དབང་པོ་རབ་འབྲིང་གསུམ་གྱི་གནད་སོ་སོར་ཚང་བ་ཡིན་ཀྱང་གཅིག་ཏུ་དྲིལ་ནས་
བསྒོམ་པ་ཡིན་པས་དམིགས་སྐོར་གཅིག་ཁོ་ནའོ། །
• 148 -



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས། །
གསུམ་པ་རྨི་ལམ་ལ་བཟུང་བ་དང་། སྦྱང་བ་དང་། ཡུལ་སྣང་ལྟ་བའོ། དང་
པོ་ནི། རང་ཟིན་ཐིག་ལེ་དབང་བཞིའི་གནད་ཁོ་ན་སྟེ། དེ་ཡང་དམིགས་པ་དེ་ཚར་
གསུམ་ཙམ་རེ་བསྡུས་ནས་འཇུར་བར་བསྒོམས་པའི་རྗེས་སུ་རང་གཞན་སྣོད་བཅུད་
དགྲ་གཉེན་ལོངས་སྤྱོད་ཐམས་ཅད་ལ་བདེན་མེད་ཀྱི་འདུན་པ་དྲག་ཏུ་སྦྱངས་ཤིང་།
དེ་ཀའི་ངང་ལ་གང་ཤར་བཟོ་མེད་དུ་འཇོག །ཚུལ་དེ་ལྟ་བུ་ཡང་ཡང་གོམས་
པར་བྱེད་པ་ཡིན། གཉིས་པ་སྦྱང་བ་ནི། འདུན་པའི་སྦྱོང་བ་ཁོ་ན་ཡིན་ཏེ་དཀྱུས་
བཞིན་ཡིན། འོན་ཀྱང་སྒྱུ་མ་ལྟ་བུའི་འདུན་པ་དང་། རང་བཞིན་དབྱིངས་ཀྱི་ང་
སྐྱོང་བ་དེ་གལ་ཆེའོ། །
གསུམ་པ་ཡུལ་སྣང་ནི་རང་གི་སྙིང་གར་ཧཱུྃ་ཡིག་དཀར་པོ་དྭངས་གསལ་འོད་
ཀྱི་རང་བཞིན་ཞིག་བསྒོམ། རྨི་ལམ་སྒྱུ་མའི་འདུན་པ་དང་། ཡུལ་སྣང་ལྟ་འདོད་
དྲག་ཏུ་བྱ། ཧཱུྃ་ལས་འོད་ཀྱི་ཐག་པ་ལྟ་བུ་ཞིག་རྒྱང་སྟེ་འཕྲོས། གང་ལྟ་འདོད་པའི་
དངོས་པོ་དེ་ཞགས་པས་དྲངས་པ་ལྟར་ཚུར་བྱུང་ནས་སྙིང་གའི་ཧཱུྃ་ལ་ཐིམ། ཧཱུྃ་གི་
འོད་ཀྱིས་སྣང་བ་ཐམས་ཅད་ཁྲ་གསལ་ལེ་གསལ་བ་ལ་སེམས་གཏད་དེ་བསྒོམ་
སྐབས་འདིར་བུམ་ཅན་བསྒོམ་པ་གལ་ཆེ། ལར་མ་ཟིན་འབྱམས་དང་གོལ་ས་
གསུམ། །བསོད་ནམས་ཚོགས་ཀྱིས་བཅད་པར་བྱ། །ཞེས་འབྱུང་ལ། རྨི་ལམ་སྒྱུ་
ལུས་ཀྱི་སྐབས་སུ་གལ་ཆེ་བར་བཞེད། བཞི་པ་འོད་གསལ་ལ། འོད་གསལ་འཛིན་
པ་དམིགས་པའི་གཙོ་བོ་ཡིན་པས། བླ་མ་ལ་བརྟེན་ནས་འཛིན་པ་དེ་ངེས་པར་
བསྒོམ། དེ་ཀས་ཟིན་ན་ལེགས། མ་ཟིན་ན་རྣོ་ཁྱད་དུ་ཨ་ཡིག་ལ་རྟེན་ནས་འཛིན་
པ་ཡིན་ཏེ། རང་གི་དབུ་མའི་མས་སྣར་ཨ་དཀར་པོ་བསྒོམ། སྟེང་རླུང་ནན་ནན།
འོག་རླུང་ཐེན་ཐེན་བྱས་པས། ཨ་དེ་གསང་བའི་རྩ་བར་ལྷན་ལྷན་སོང་། གསང་
-149 -



ནི་གུའི་ཆོས་སྐོར་གྲུབ་པའི་དགོངས་རྒྱན།
བའི་རྩ་ལམ་ནས་ཀྱང་གཅུས་ཀྱོག་ཀྱོག་པའི་ངང་ནས་རྡོ་རྗེ་ནོར་བུའི་དབུས་སུ་ཁ་
དོག་སྔོན་པོ་འོད་འཚེར་བ་ཞིག་ཏུ་གྱུར། མགོ་ནང་བསྟན་དུ་ལོག་ཤུགས་དྲག་པོས་
ཕྱི་ལ་འགྲོ་འདོད་ཀྱང་བུ་ག་དོག་པོ་ལ་མ་ཤོང་བས་འགྲོ་མི་ཐུབ་པར་ལྷན་ལྷན་
འདུག་པ་ལ་ཡུད་ཅིག་སེམས་དྲག་ཏུ་གཏད། ཡང་དེ་ཀའི་སྣང་བ་མ་འགགས་ཙམ་
ལ་ཧད་དེ་ཆད་དེ་བཞག །དེ་ལྟར་ཡང་ཡང་བསྒོམ། འོད་གསལ་འཛིན་ལུགས་སྤྱི་
དང་འདྲ། འཛིན་པ་ལ་ལྷག་པར་བསྔགས་སོ། །འདི་ཁོ་ནས་གཉིད་ཀྱི་འོད་གསལ་
ཟིན་འོང་། སྟན་ཐོག་གཅིག་མ་རང་གི་འོད་གསལ་གྱི་དམིགས་པ་དེ་ཕྱི་མ་འདི་ཁོ་
ན་ཡིན་བླ་མ་ལ་བརྟེན་པའི་དམིགས་པ་དེ། སྤྱིའི་ཁོག་ཕུབ་རྒྱབ་རྟེན་ཡིན་གྱི། སྟན་
ཐོག་གཅིག་མའི་སྐབས་ཀྱི། དམིགས་པ་རང་མིན་ནོ། །ཨ་ལ་བརྟེན་པ་འདི་རྟེན་
བུད་མེད་ཀྱིས་སྒོམ་ན། ལྟེ་འོག་སོར་བརྒྱད་ཙམ་དུ་དབུ་མའི་མས་སྣས་སླེབ་པའི་
མས་སྣ་དེ་ཀར་བསྒོམ། རླུང་གི་གནད་སོགས་གཞན་འདྲའོ། །དེ་ལྟར་རྩ་བའི་ཆོས་
བཞི་པོ་དེ་ཐམས་ཅད་ཆ་ཚང་སྒོམ་ན་ཐོག་མར་རེ་རེ་བཞིན་ཟླ་བ་གཉིས་གསུམ་
སྦྱངས་པས་ཉམས་མྱོང་སྣ་རེ་རྙེད་འོང་། དེ་རྗེས་ཉིན་ཞག་ཕྲུགས་གཅིག་གི་ནང་དུ་
བཞི་ཆར་སྒོམ་ན། ཐོ་རངས་ནས་སྔ་ཐུན་ལ་གཏུམ་མོ། གུང་ཐུང་ལ་སྒྱུ་ལུས་དགོང་
ཐུན་ལ་རྨི་ལམ། སྲོད་ཐུན་ལ་འོད་གསལ་བསྒོམ་ཞེས་ཁྲིགས་ཀ་འདི་བཞིན་ཡང་
མཛད། འོན་ཀྱང་མཐའ་གཅིག་ཏུ་མ་ངེས་སོ། །དེ་བཞིན་དུ་བཞི་ཆར་བསྒོམ་པར་
མི་ནུས་ན། གསུམ་སྡེབ་བམ། གཉིས་སྡེབ་བམ། རེ་རེ་བསྒོམས་པས་ཀྱང་དོན་ཁྱད་
པར་ཅན་འགྲུབ་པར་འགྱུར་རོ། །སྟན་ཐོག་གཅིག་མ་ཞེས་པ་ཡང་རྩ་བའི་ཆོས་བཞི་
པོ་ལ་བརྩི་བ་ཡིན་ཏེ། འཕོ་བ་བར་དོ་ཁ་སྐོང་བས་རྒྱས་བསྡུས་གང་བསྟན་ཀྱང་
འདྲའོ་གསུངས་ནས་གོ་བབས་ལྷོད་ཡངས་སུ་མཛད་ཀྱང་། ལག་ལེན་དུ་འདི་ལྟར་
-150-



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
མཛད་དེ། །འཕོ་བ་ནི། སྤྱི་བོ་ཚངས་བུག་རྒྱ་མཐོངས་ཁ་ཕྱེ་བ་བཞིན་དུ་ཡོད་པར་
བསྒོམ། ཨ་ལ་བརྟེན་པའི་འོད་གསལ་འཛིན་པ་དེ་ཁོ་ན་བཞིན་ལས། ལྟེ་འོག་སོར་
བཞིའི་ཨ་དེ་རླུང་ཕྱིར་འབུད་པ་དང་ལྷན་ཅིག་དབུ་མའི་ལམ་བརྒྱུད། ནམ་མཁའི་
དབུས་སུ་མདའ་འཕངས་པ་བཞིན་དུ་སོང་ནས་ནམ་མཁའ་དབྱིངས་མཐོན་པོར་
ཡལ་བར་བསྒོམ། ཡང་ཨ་དེ་ནམ་མཁར་གྲུབ་མར་བབས་ཚངས་བུག་ནས་ཞུགས་
ཏེ་དབུ་མའི་མས་སྣར་ཕྱིན་པར་བསམ། འདི་ལ་འགྲོ་འོང་སྤེལ་མ་རང་བསྒོམས་
པས་ཆོག །སྒོ་དགག་པའང་མི་དགོས་གསུང་ངོ༌། །
དྲུག་པ་བར་དོ་ནི། རང་གི་མདུན་དུ་ཆོས་འབྱུང་བསྒོམ་པ་ནས། སྤྱི་བོར་
བླ་མ་བསྒོམ་པའི་བར་གཞུང་ཁྲིད་ཀྱི་དབང་པོ་འབྲིང་དང་འདྲ། གནད་འཆུག་མེད་
ཀྱི་དོད་ལ། འགྲོ་བ་རིགས་དྲུག་གི་གནས་དང་། གཟུགས་སྒྲ་དྲི་རོ་རེག་བྱ་བཟང་
ངན་ཐམས་ཅད་ལ་སྒྱུ་མ་དང་། བར་དོའི་འདུན་པ་སྦྱངས། མངལ་སྒོང་གི་གཉིས་
སྦྱོར་སོགས་གསལ་བཏབ་ནས་བར་དོར་ཞེས་པས་ཡི་དམ་ཡབ་ཡུམ་དུ་བསྒྱུར།
དེ་ལའང་མངོན་ཞེན་མེད་པར་སྒྱུ་མ་ལྟ་བུའོ། །ཞེས་དྲན་པར་བྱེད་པ་ཡིན། ཡན་
ལག་གི་ཆོས་འདི་གཉིས་ཀྱང་ཉེ་བརྒྱུད་ཀྱི་ཆ་ཤས་ཅུང་ཟད་ཡིན། དེ་ལྟར་ན་སྟན་
ཐོག་གཅིག་མར་སྡུད་ཚུལ་འདི་སྔོན་ཆད་ཡི་གེར་འཁོད་པ་ཆེར་མེད་པའི་ཞལ་རྒྱུན་ཡིན།
གཏུམ་མོའི་རླུང་སྦྱོར་གཉིས་པ་དང་། ཡུལ་སྣང་དང་། ཨ་ཡི་འོད་གསལ་དང་།
ཡན་ལག་གི་ཆོས་འདི་གཉིས་ལ་དམིགས་པའི་སྡེ་བསྒྱུར་བ་ཅུང་ཟད་རེ་ཡོད་པ་འདི་ཉེ་
བརྒྱུད་ཡིན་ཡང་གསུངས་ཏེ། ཡུལ་སྣང་དང་འོད་གསལ་ཡང་ཡིག་རྙིང་གིས་ཟིན་
པ་ལགས། གཞན་རྣམས་ནི་མན་ངག་རྙིང་པ་ཁོ་ནའོ། །
ད་ནི་ཁྲིད་རྒྱས་འབྲིང་གཉིས་ལ་དགོས་པའི་དམིགས་པ་བཀའ་རྒྱ་མ་རྣམས་
-151-



ནི་གུའི་ཆོས་སྐོར་གྲུབ་པའི་དགོངས་རྒྱན།
བཤད་པར་བྱའོ། །དེ་ལ་གཏུམ་མོའི་ཐོན་ཆོས་བྱིན་རླབས་བླ་མའི་གཏུམ་མོ་དཀྱུས་
ནི། གཏུམ་མོའི་ཉིད་ཀྱི་བླ་མའི་རྣལ་འབྱོར་སྔོན་དུ་སོང་བས། རང་རྗེ་བཙུན་མ་
བཞུགས་ཚུལ་རང་ལུས་དང་མཐུན་པའམ། རང་ལུས་ཐ་མལ་དུ་འཇོག་པ་གང་
ཡིན་ཡང་འདྲ། ནང་སྟོང་སང་ངེ་བའི་སྟོང་ར་བཅའ། ལུས་གནད་ཙོག་པུའམ་སྐྱིལ་
ཀྲུང་གང་གིས་ཀྱང་རུང་། རང་གི་ལུས་ཀྱི་དབུས་སུ་རྩ་དབུ་མ་ཁ་དོག་དམར་པོ་
སྦོམ་ཕྲ་སྤོས་དོང་ཙམ་པ་གསུངས། མས་སྣ་ལྟེ་འོག་སོར་བཞི་དང་། ཡས་སྣ་སྤྱི་
བོར་ཟུག་པ། སྤྱི་བོ་ཚངས་བུག་ཤིན་ཏུ་ཡངས་པ། འཕང་ལོ་ཙམ་ཟེར་ཏེ། དབུ་
མའི་སྦོམ་ཕྲ་དང་བསྟུན་དབུ་མའི་ཁ་དང་ཚངས་བུག་མཉམ་པ་ཐལ་ལེ་བསྒོམ།
དབུ་མའི་ནང་ལྟེ་བའི་ཐད་དུ་ཉི་མའི་གདན་རང་གི་རྩ་བའི་བླ་མ། རལ་བའི་ཐོར་
ཚུགས་དང་། རུས་རྒྱན་དང་། སྟག་ལྤགས་ཅན་སྐྱིལ་ཀྲུང་གིས་བཞུགས་པ། མེའི་
རང་བཞིན་གང་ལ་རེག་ཀྱང་ཐོགས་མེད་དུ། ཚིགས་འགྲོ་བ་ཞིག་བསྒོམ། ཡིག་
རྙིང་འགའ་ཞིག་ན་སྤྱི་བོར་ཧིཾ་བསྒོམ་པ་བཤད་ཀྱང་ཕྱག་ལེན་དུ་མི་མཛད། དེ་
ནས་རླུང་རོ་བསལ་ཏེ་སྦྱོར་བ་བཞི་ལྡན་དྲག་ཏུ་བསྒོམ། དམིགས་པ་ནི། རླུང་ཁ་
སྦྱོར་དུ་བཟུང་བས་བླ་མའི་སྐུ་ལས་མེ་ལྕེ་འུར་གྱིས་འབར། །མེ་ལྕེ་རྩ་དབུ་མའི་
ནང་དུ་མི་ཤོང་བ་ཙམ་དུ་ཡར་ལུད་པར་ཏེ། སྤྱི་བོ་ཚངས་བུག་ནས་ཐོན་པ་ན། མེ་
ལྕེས་ནམ་མཁའ་ཁེངས། བླ་མ་ཡི་དམ་སངས་རྒྱས་བྱང་ཆུབ་སེམས་དཔའ་མཁའ་
དབྱིངས་གང་བ་ཐམས་ཅད་ལ་མཆོད་པ་སྣ་ཚོགས་སྤྲུལ་ཏེ་ཕུལ། མེ་འོད་ཉིད་བདེ་
བའི་མཆོད་པར་གྱུར། དེ་ཐམས་ཅད་བདུད་རྩི་བྱང་ཆུབ་ཀྱི་སེམས་སུ་ཞུ། མེ་ལྕེ་
དང་ལྷན་ཅིག་ཚུར་བྱོན། བདུད་རྩི་སྤྱི་བོ་ཚངས་བུག་ནས་ཞུགས། དབུ་མའི་ལམ་
ནས་བརྒྱུད་དེ། བླ་མའི་སྐུ་ལ་བབས་པས་ལྕགས་སྲེག་ལ་སྣུམ་བླུག་པ་བཞིན་དུ་
-152 -



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
་་
སོར་སྒྲ་དང་། ཚེག་སྒྲ་དང་། འུར་རྒྱང་དང་བཅས་ཏེ། ལུས་ཀྱི་ནང་ཐམས་ཅད་མེ་
ལྕེ་དྲག་པོས་འུར་འུར་ཤིག་ཤིག་ཏུ་ཁེངས་པར་བསམ། རླུང་ཐེངས་བདུན་སོགས་
ཇི་ལྟར་འོས་པ་བསྒོམ། འདིས་དྲོད་ལ་བོགས་ཐོན། རྩ་ཟུག་རླུང་ཟུག་སེལ་བ་ལ་
བསྔགས། སྤྱིར་བླ་མའི་བྱིན་རླབས་བསྐུལ་བ་ཡིན་པས་གེགས་ཐམས་ཅད་སེལ་
ཞིང་ཡོན་ཏན་ཐམས་ཅད་སྐྱེ་བ་ལ་བསྔགས་སོ། །
ནང་རྩའི་སྟོང་ར་བཅའ་བ་ཞེས་བྱ་བ་ནི། དང་པོར་དབུ་མ་གྲོ་སོག་ཙམ་
བསྒོམ། དེ་ནས་ཇེ་སྦོམ་ཇེ་སྦོམ་ལ་མདའ་སྨྱུག་འབྲིང་པོ་ཙམ། རྟ་ལྕག་ཙམ། ཇེ་
ཕྲ་ཇེ་ཕྲ་ལ་གྲོ་སོགས་ཙམ་འགྲོ་བར་བསྒོམ་ཞིང་། འཇམ་རླུང་བཟུང་བ་དེ་ཀ་ལ་
ཞག་ཤས་བསྒོམ། ཡང་དབུ་མ་སྦོམ་ཕྲ་ལག་ངར་ཙམ་དུ་བསྐྱེད་ཅིང་། སྦ་ལྕག་
ཙམ་དུ་བསྡུ་བ་ཞག་ཤས་བསྒོམ། དེ་ནས་མདའ་དོང་ཙམ་དུ་བཀྱེད་ཅིང་། ལག་
ངར་ཙམ་དུ་བསྡུ་བ་ཞག་ཤས་བསྒོམ། དེ་ནས་ལུས་དང་མཉམ་པར་བཀྱེད་ཅིང་།
མདའ་དོང་ཙམ་དུ་བསྡུ་བ་ཞག་ཤས་བསྒོམ། དེ་རྣམས་ལ་འཇམ་རླུང་བསྒོམ། དེ་
ནས་དབུ་མ་བློས་འཁྱུད་ཚད་དུ་རྒྱ་དཔངས་བསྐྱེད་ཅིང་། ལུས་དང་མཉམ་པར་
བསྡུ་བ་ལ་བསླབ། འདི་ལ་བུམ་ཅན་དྲག་རླུང་འཛིན་ནོ། །དེ་ནས་དབུ་མ་ཕར་
བཀྱེད་ཙ་ན་ནམ་མཁའ་ལ་ཡས། ནང་དུ་བསྡུས་པའི་སྐབས་རྟ་རྔ་ཙམ་དུ་སོང་བ་
ལ་སེམས་གཏད། འདི་ལ་རླུང་སྦྱོར་ཞི་དྲག་ངེས་མེད་དུ་སྦྱང་ངོ་། །འདི་ཐོག་མར་
སྒོམ་ན། རྩ་རླུང་གི་གེགས་མི་འབྱུང་བ་ཡིན། བར་དུ་སྒོམ་ན་དམིགས་པ་གང་ལ་
གཏད་ཀྱང་རླུང་སེམས་དབུ་མར་འཇུག་པའི་ཐབས་ཡིན། མཐར་སྒོམ་ན་འོད་
གསལ་མཐའ་དབུས་མེད་པ་ནམ་མཁའ་ལྟ་བུ་འཆར། རྩ་བསྒོམས་པས་སྟོང་ཉིད་
རྟོགས་ བྱ་བ་དེ་ཡོང་བ་ཡིན་གསུངས། འོན་ཀྱང་རེ་ཞིག་སྟོང་པའི་ཉམས་ཙམ་
- 153 -



ནི་གུའི་ཆོས་སྐོར་གྲུབ་པའི་དགོངས་རྒྱན།
འཆར་བའོ། །
གེགས་རང་གྲོལ་གྱི་སྐབས། སྨད་ཀུན་དའི་གེགས་བསལ་བའི་སྐབས།
ཐ་མ་དམིགས་པ་དང་འཁྲུལ་འཁོར་གྱིས་བསལ་ཅེས་པ་ལ། ཐོག་མར་རླུང་ཁུག་
པ་ཁ་རེ་བཟུང་། དེ་ནས་རང་གི་གསང་གནས་བདེ་སྐྱོང་གི་འཁོར་ལོའི་ཐད་དུ་ཧཱུྃ
དམར་པོ་མགོ་བོ་ནང་དུ་བསྟན་པ། ཞབས་ཀྱུ་ཕྱིའི་ཕྱོགས་ལ་བསྟན་པ་ཞིག་བསྒོམ།
ཡང་པདྨ་དམར་པོ་འདབ་མ་བརྒྱད་པ་ཡུ་བ་རྡོ་རྗེའི་རྩ་ནང་ན་ཡོད་ཅིང་། མེ་ཏོག་
འདབ་མ་རྒྱས་པ་ནོར་བུའི་བུ་གའི་ཕྱི་ན་ཡོད་པ། རྩ་བ་བ་ཐག་ལྕགས་ཀྱུ་ལྟ་བུ་དེ
ཧཱུྃ་གི་ཞབས་ཀྱུ་ལ་སྦྲེལ་བར་བསྒོམ། ལུས་ཀྱི་དབུས་སུ་རྩ་དབུ་མ་ཡང་ཁྲོལ་ལེ་བ་
བསྒོམ། ལུས་ཞྭ་བཞི་བསྒྲིམ་ལྟོ་བ་ཚིགས་པ་ལ་གཅེར། ལྕེ་ཕུགས་སུ་ལྡོག །མིག་
སྤྱི་བོར་གཏད། ལག་པ་གཙུག་ཏོར་གྱི་ཕྱག་རྒྱ་སྤྱི་བོར་མགོ་གཞུག་ལྡོག །འོག་
ནས་ཧཱུྃ་འདྲེན་དྲག་ལ་རིང་བ་བྱ། དམིགས་པ་ནི་གསང་བའི་ཧཱུྃ་ཤུགས་ཆེན་པོས་
གྱེན་ལ་འོངས་པ་ན། དེའི་ཞབས་ཀྱུས་པདྨའི་རྩ་བ་ནས་ཐེན་པས་མེ་ཏོག་རྡོ་རྗེའི་
བུག་ལ་མ་ཤོང་སྟེ། རྡོ་རྗེའི་རྒྱུ་མ་ཕྱི་ནང་སློག་པ་བཞིན་དུ་སོང་ནས། ཧཱུྃ་གིས་ཡར་
ཐེན་དབུ་མའི་ལམ་བརྒྱུད། སྤྱི་བོའི་སྟེང་དུ་ཧཱུྃ་དང་། ནོར་བུ་ཕྱི་ནང་ལོག་པ་རྒྱང་
ངེ་འདུག་པར་བསམ། དེའི་རིང་ལ་རླུང་ཕྱིར་བཟུང་ངོ༌། །འདི་ཡང་ཡང་བསྒོམས་
པས། གང་བས་འཛག་པ་དང་། ཆགས་པས་འཛག་པ་དང་། ནད་གཞིས་འཛག་
པ་དང་། རྨི་ལམ་དུ་འཛག་པ་སྟེ། དེ་རྣམས་ལ་ཤིན་ཏུ་བསྔགས། ལར་འཛག་པ་
དྲུག་ཀར་ཆོད་དེ། འོན་ཀྱང་དམ་སེལ་གྱིས་འཛག་པ་ལ་བཤགས་བསྡམས་དང་།
གྲིབ་ཀྱི་འཛག་པ་ལ་ཁྲུས་ཆོག་དང་། གཉིས་ཀའི་ཐུན་མོང་དུ་ཚོགས་གཏོར་གལ་
ཆེ་གསུངས། རྨི་ལམ་སྦྱོང་བའི་སྐབས། བདག་མེད་མ་ལ་བརྟེན་ནས་སྦྱོང་བ་དང་།
བྱ
• 154-



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
ཡུལ་སྣང་གི་སྐབས་བདག་མེད་མ་ལ་བརྟེན་པ་དང་། འོད་གསལ་བདག་མེད་མ་
ལ་བརྟེན་ནས་འཛིན་པ་རྣམས་ལ་བདག་མེད་མ་ཉིད་ལ་ཡི་དམ་བྱེད་ན་དེས་ཆོག །
མ་ཡིན་ན་རང་སྐད་ཅིག་ལ་བདག་མེད་མར་བསྐྱེད་ལ། ཨོཾ་ཨ་སྭཱཧཱ། ཞག་བདུན་
ཕྲག་གཅིག་གམ་གཉིས་སམ་གསུམ་འབད་དེ་བཟླ། གཏོར་ཆུང་ཟན་རིལ་ཤ་ཆང་
གིས་བརྒྱན་པ། ཡི་གེ་འབྲུ་གསུམ་གྱིས་བྱིན་གྱིས་རླབས། ཨོཾ་ཨ་ཨ་ཨི་ཨཱི་རི་རཱི་
ལི་ལཱི ཨོ་ཨཾ་ཨ་སྭཱཧཱ། ལན་བདུན་བཟླས་པས་ཕུལ། གཏོར་ཆུང་དེ་དུས་མེད་དུ་
གཏོང་། དེ་ལྟ་བུ་སྔོན་དུ་སོང་ནས་དམིགས་པ་དངོས་གཞི་བསྒོམ་པའི་སྐབས་ཀྱང་།
ལྷ་བསྒོམ་པ་དང་། གཏོར་མ་འབུལ་བ་དེ་མ་ཆག་པ་དགོས། བུམ་ཆུ་གཅིག་ལ་སྔགས་
སྟོང་ཙམ་བཟླས། དེས་ཉིན་མོ་ཡང་ཁྲུས་བྱེད་ཅིང་ཉལ་ཁར་ཡང་འཁྲུད།ཁྱད་པར་ཡིག་
བརྒྱ་བཟླ་ཞིང་ཁ་ལག་འཁྲུ་བ་ཡང་གལ་ཆེའོ། །དེ་ལྟར་བྱས་ན་མཁའ་འགྲོའི་བྱིན་རླབས་
ཀྱི་སྟོབས་ཡིན་པས། དམིགས་པ་འདི་རྣམས་རྣོ་ཞིང་ཤིན་ཏུ་མྱུར་གསུངས། འོད་
གསལ་གྱི་སྐབས། འཇག་ཆེན་གྱིས་བདག་མེད་མ་དཀར་མོར་བཤད། ལར་དཀར་
སྔོ་གང་བྱས་ཀྱང་འདྲ་གསུངས། ཉམས་ལེན་གྱི་རྒྱུན་སྔོན་མོ་ཉིད་ཀ་མཛད་དོ། །
འབྱམས་གཅོད་ཀྱི་སྙིང་པོ་ནི། རྨི་ལམ་སྐབས་སུ་སད་འབྱམས་ལ། མགྲིན་པ་
དང་སྙིང་གར་རྩ་འཁོར་འདབ་མ་བཞི་པ་རེ་བསྒོམ། ཁ་དོག་སྤྱི་དང་མཐུན། སྙིང་གར་
ཧཱུྃ་དམར་པོ། མགྲིན་པར་ ཨོ་དམར་པོ། ཨོ་ལས་འོད་ཀྱི་སྐུད་པ་དམར་པོ་ཞིག་
བྱུང་། སྙིང་གའི་ཧཱུྃ་ལ་ལན་གསུམ་དུ་དཀྲིས་ཏེ། ཐང་ངེ་ལྷིང་ངེ་བསྐོར་ཏེ་ལྷག་མ་
ཡར་ལོག །སྣེ་མགྲིན་པའི་ཨཱཉིད་ལ་འབྱར་བར་བསམ་ཧཱུཾ་ལ་སེམས་གཏད་དེ་
གཉིད་ལོག་པས་སེལ། འཁྲུལ་འབྱམས་ལ་མགྲིན་པར་སྔར་བཞིན་དང་། སྤྱི་བོར་
རྩ་འདབ་བཞི་པའི་ལྟེ་བར་ཧཾ་དཀར་པོ་མགོ་བོ་ཐུར་བསྟན་གསལ་བཏབ། ཡང་
- 155 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཨོཾ་ལས་འོད་ཟེར་གྱི་སྐུད་པ་བྱུང། སྤྱི་བོའི་ཧཾ་ལ་ལན་གསུམ་དུ་དཀྲིས་ནས་སླར་
ལོག་སྐུད་པའི་སྣེ་མགྲིན་པའི་ཨོ་ཉིད་ལ་འབྱར་བར་བསམས་ནས་སྤྱི་བོའི་ཧཾ་ལ་
སེམས་གཏད་པས་འཁྲུལ་འབྱམས་སེལ་གསུངས་ཏེ། འདི་ཟིན་མ་ཐག་འཁྲུལ་
འགྲོ་བ་ལ་བསྔགས། ཡེ་ནས་རང་མི་ཟིན་པའི་འཁྲུལ་འབྱམས་ལ། རྟོག་བཅས་
ལམ་ཁྱེར་གྱི་སྐབས་དེར། མགྲིན་པར་རྩ་འདབ་བཞི་པའི་ལྟེ་བར་ཨོ་དམར་པོ།
འདབ་མ་བཞི་ལ། ཨ་ནུ་ཏ་ར། རླུང་བུམ་ཅན་དང་། རྨི་ལམ་འཛིན་པའི་འདུན་པ་
དྲག་ཏུ་སྦྱངས། ཉལ་ཁར་རྨི་ལམ་གྱི་འདུན་པ་དྲག་པོའི་ངང་ནས། ཨ་ཡིག་ནུ་ལ་
ཐིམ། དེ་ཏ་ལ་དེ་ར་ལ། དེ་ཨོཾ་ལ་ཐིམ། ཨོ་ལ་རིག་པ་གཏད་པའི་ངང་ནས་གཉིད་
དུ་འགྲོ་བར་བྱའོ། །དེས་འཁྲུལ་འབྱམས་སེལ་ལོ། །འོད་གསལ་གྱི་སྐབས་སུ་
འཁྲུལ་འབྱམས་སེལ་བ་ལ་སྤྱིར་འོད་གསལ་འཛིན་ཚུལ་སྤྱི་དང་འདྲ་སྟེ། དང་པོར་
དམིགས་པ་གང་ཡང་རུང་བ་ལ་བརྟེན་ནས། རང་ཤུགས་ལ་འོད་གསལ་ཟིན་ན་
ལེགས། རྨི་ལམ་ལས་འོད་གསལ་ཟིན་པ་སྣེ་རྙེད་པ་དཀའ་བས།དམིགས་པའི་
སྟོབས་ཀྱིས་ཟིན་པ་ཡིན་ན། དབང་པོའི་རིམ་པ་དང་བསྟུན་ཏེ། ཟླ་བ་གཅིག་
གམ། གཉིས་སམ། གསུམ་ཚུན་ལ་འབྱུང་། སྟེས་དབང་གིས་ལན་རེ་ཙམ་ཟིན་པ་
ལ་ནི་ངེས་པ་མེད། གལ་ཏེ་དེ་ཙམ་དུ་འབད་ཀྱང་བསྟར་ཆགས་སུ་ཟིན་པ་མ་བྱུང་
ན། སྤོགས་ཆོག་ལ་བརྟེན་ནས་བཙན་ཐབས་སུ་འཛིན་དགོས། དེ་ཡང་དམིགས་
པ་གཏད་རེས་ཀྱིས་གཉིད་བདེ་ཆོད་ཆོད་ཡང་སང་སང་བ་བྱུང་ན་མྱུར་དུ་ཟིན་ནོ། །
ཡང་གཉིད་འཐུག་པོ་ལ་ཉམས་མ་བདེ་ལོག་ལོག་པ་དང་། འདྲེ་གདོན་བཞིན་དུ་
ཇིར་ཇིར་གནོན་པ་བྱུང་ན་ཡང་མྱུར་དུ་ཟིན་ཡོང་བའི་རྟགས་ཡིན་ནོ། །འདིར་ཟླ་
བ་གཅིག་ནས་གསུམ་གྱི་བར་དུ་དམིགས་པ་བསྒོམ་པ་ལ་ནི་རྩོལ་པ་ཆེར་བྱ། དོ་
-156-



-
-
ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
ནུབ་ཟིན་ནམ་སང་ནུབ་ཟིན་ནམ་མི་ཟིན་པ་ཨེ་ཡིན་སྙམ་པའི་རེ་དོགས་ཀྱི་ཙབ་
ཙུབ་མི་བྱ་བར་རྩིས་བཏབ་མེད་པར་བསྒྱུར་ན། ཡོང་སྙམ་མེད་པ་ཅིག་ལ་ལ་ཟིན་
ཡོང་བ་ཤས་ཆེ། ཡེ་མ་ཟིན་ན་བཙན་ཐབས་ཀྱི་སྦྱོར་བ་ནི། ད་ནི་ཞག་བདུན་སོགས་
མྱུར་དུ་འཛིན་པར་བྱ་སྙམ་པའི་སྐབས། བླ་མའམ་མཆེད་གྲོགས་ལ་ཚོགས་འཁོར་
གྱི་མཆོད་པ་ཕུལ། བཤགས་བསྡམ་བྱ། འོད་གསལ་ཟིན་པར་སྨོན་ལམ་བཏབ།
དེ་ནས་བཟུང་ནུབ་རེ་བཞིན་མཁའ་འགྲོ་སྡེ་ལྔ་དང་། མྱུར་མཛད་མགོན་པོའི་གཏོར་
མ་བྱ་ཞིང་། འོད་གསལ་ཟིན་པར་འཕྲིན་ལས་གཞོལ། ཞག་བདུན་ཙམ་གྱི་སྔོན་
ནས། ཁྲུས་དང་གཙང་སྦྲ་ལ་འབད་ཅིང་། སྤྱོད་ལམ་དམ་རྫས་ལ་གཟབ་པ་གལ་
ཆེ། དེ་རྗེས་ཞག་གསུམ་ཙམ་གྱི་སྔོན་ནས་ཉིན་མོ་གཉིད་ཡེ་མ་ཤོར་བར་བྱ། མཚན་
དུས་ཀྱི་གཉིད་ཀྱང་སུམ་ཆ་བཞི་ཆ་ཙམ་བྲི། དམིགས་པ་དང་འདུན་པ་དྲག་ཏུ་བྱ།
མན་ངག་གཞན་གྱི་ལུགས་ཀྱིས་རླུང་བཟུང་ན་རྨི་ལམ་ཡོང་བས་འོད་གསལ་གྱི་
སྐབས་སུ་རླུང་མི་འཛིན་གསུང་ཡང་། མན་ངག་འདིའི་ལུགས་ཀྱིས་རྨི་ལམ་བྱུང་
ཡང་ཨའུ་ཙི། རྨི་ལམ་འོད་གསལ་དུ་འགྱུར་འགྲོ་བ་ལ་ཚེགས་མེད། འོད་གསལ་
གྱི་གཞུག་ལ་རྨི་ལམ་བྱུང་ན་གྲོགས་ཡིན། ལྷ་སྐུར་རང་ཤར་བྱ་བ་དེ་དེ་ནས་འོང་
གསུང་། །ཕྱོགས་ཆོག་གི་སྐབས་འདིར་རླུང་བསྒོམ་པ་གནད་དུ་ཆེ་བར་བཞེད།
དམིགས་པ་དངོས་ནི་སྙིང་གར་རྩ་པདྨ་སྔོན་པོ་འདབ་བཞིའི་རྣམ་པ་ཅན་གྱི་ལྟེ་བ་
ལ་ཧཱུཾ་སྔོན་པོ། འདབ་མ་བཞི་ལ་ཨ་ནུ་ཏ་ར་བཞི་གསལ་འདེབས། ཐམས་ཅད་
ཀྱང་སྔོན་པོའོ། །ཧཱུྃ་ལ་སེམས་གཏད། ཤེས་ པ་ རིག་ སྟོང་ངོས་བཟུང་། ཡང་ ཧཱུཾ་
ལས་འོད་འཕྲོས་ཡི་གེ་བཞི་ལ་ཕོག །འོད་དུ་ལྟེམ་ལྟེམ། དེ་ལས་འོད་འཕྲོས་རང་
ལུས་འོད་དུ་ལྟེམ་ལྡེམ་པ། དེ་ལས་འོད་འཕྲོས་སྣང་བ་ཐམས་ཅད་འོད་དུ་ལྟེམ་
-157 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ལྟེམ་པར་སོང་། ཡང་ཧཱུྃ་ལ་སེམས་གཏད་ནས་རིག་སྟོང་སྐྱོང་བ་སོགས་དེ་ཀ་འདྲ་
བ་ལན་ཁ་རེ་སོང་བ་ན། སྣང་བ་ཐམས་ཅད་འོད་དུ་ཞུ་ནས་རང་ལ་ཐིམ། ཡང་ཧཱུཾ་
ལ་སེམས་གཏད། རང་ལུས་འོད་དུ་ཞུ་ནས་ཡི་གེ་ལྔ་ལ་ཐིམ། ཡང་ཧཱུྃ་ལ་སེམས་
གཏད། པདྨ་དང་ཡི་གེ་བཞི་པོ་ཡང་ཧཱུྃ་ལ་ཐིམ། དེ་ལ་སེམས་གཏད། ཧཱུྃ་ཡང་འཇའ་
ཡལ་བ་ལྟར་སོང་བའི་ངང་ལ་རིག་གེ་བར་མཉམ་པར་བཞག །མཚན་མོ་ཉལ་
བའི་ཚེ། ཧཱུྃ་ལ་སེམས་གཏད་པའི་ངང་ནས་ཀ་གཉིད་དུ་འགྲོ་བར་བྱའོ། །དེ་དག་
ཏུ་ཀ་ཟིན་ཡོང་བ་ཤས་ཆེ། གལ་ཏེ་མ་ཟིན་ན་ཞག་བདུན་པའི་ནུབ་མོ་གཏོར་བསྔོ་
སྤྱི་དེ་སྔར་བཞིན་བྱས་ལ། ཐོད་པ་མཚན་ལྡན་དུམ་བུ་གཅིག་པ་ལྔས་འོག་ཏུ་སྦ་
གསུང་ཡང་། མན་ངག་གབ་པ་ཡིན། སྤྱིར་དེ་ཡང་མི་འགལ་མོད། དོན་ནི་ཐོད་པ་
མཚན་ལྡན་གཉིས་རྙེད་ན་རབ། མ་རྙེད་ན་གཅིག །དེ་ཡང་མ་རྙེད་ན། རིན་པོ་
ཆེའི་སྣོད་གས་ཆག་མེད་པ་གཉིས་སུ་ཁ་ཟས་བཟང་དགུ་ལ་གཏོར་མ་རེ་བཅོས།
འབྱོར་ན་ཤ་ཆེན་ཅུང་ཟད་ཀྱིས་བརྒྱན། གཉིས་ཀར་བྱིན་གྱིས་བརླབས་ནས།
མགྲོན་སྤྱན་དྲངས་ཏེ་གཅིག་འོད་གསལ་ཟིན་པ་ན་གཏང་རག་ཏུ་འབུལ་ལོ་བྱས་
དར་གྱིས་བཀབ་སྟེ་སྦས་ལ་བཞག །ཅིག་ཤོས་གཏོར་མ་བསྔོས་ཏེ། སྒྲུབ་ཁང་གི་
ཕྱི་རོལ་དུ་མི་བཏང་བར་དེ་ཉིད་དུ་བཞག །གཏོར་མ་གཏའ་མར་བཟུང་བ་དེ་རང་
གི་སྔས་མགོའི་ཕྱོགས་སུ་བཤམས་དགོས། གཏོར་བསྔོའི་སྐབས་སུ་གུ་གུལ་དང་།
ཚིལ་ཆེན་གྱི་དུད་པ་བཏང་ངོ༌། །རང་ ཉལ་བ་ ལ་ གྲོགས་དམ་ཚིག་ཅན་ ཉམས་
མྱོང་ཡོད་པ་དེ་འདྲས་འོད་གསལ་ཟིན་མ་ཟིན་ལྟ་བར་འཇུག་པ་སོགས་གོ་ཡུལ་སྤྱི་
དང་འདྲ་མོད་ཀྱང་། རྒྱུ་མཚན་དུ་མས་འགྲུབ་དཀའ་བའི་ཕྱིར་ལག་ལེན་དུ་མི་མཛད་
དེ། དེ་ཕྱིན་གཏོར་མ་དམ་རྫས་སོགས་སུས་ཀྱང་མ་མཐོང་བར་རང་གཅིག་པུར་
- 158 -



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
བྱེད་པ་གནད་ཆེ་གསུང་། ནམ་འོད་གསལ་ཟིན་བྱུང་བ་ན། གཏའ་མར་བཞག་
པའི་གཏོར་མ་དེ་ཡང་ནངས་པར་གཏང་རག་གི་ཚུལ་དུ་བསྔོ། འོན་ཀྱང་དེ་མ་ཐག་
ཕྱིར་མི་གཏོང་བར་ཞག་གསུམ་ནས་བདུན་གྱི་བར་ནུབ་རེ་བཞིན་གཏོར་མ་དེ་ཀ་
གསོས་ནས་བསྔོས། མཐར་སྐྱ་རེངས་ཤར་བའི་དུས་ཤིག་ཁང་སྟེང་ངམ། དུར་
ཁྲོད་དམ་རི་རྩེར་བཏང་ངོ༌། །འོད་གསལ་ལན་གཅིག་ཟིན་པའི་མཚམས་ནས།
སྔར་གྱིས་འཕྲོས་ལས་མཚམས་དམ་དུ་བཅད་ནས་དམིགས་པ་དང་། འདུན་པ་
དྲག་པོས་གཞུར་ཏེ་བསྒོམས་ན་བསྟར་ཆགས་སུ་ཟིན་འོང་། དེ་ཀ་ལ་ཞུད་བསྲུངས་
ནས་ཟླ་བ་གཅིག་གཉིས་སོང་ན། ཅུང་ཟད་བརྟན་པ་ཐོབ་ཡོང་དེ་ནས་འབྱུང་བ་
ལུས་འཁྲུགས་བྱུང་བ་དང་། གྲིབ་སོགས་རྐྱེན་གྱིས་བསྒྱུར་བའི་སྐབས་མ་གཏོགས།
ནུབ་རེ་ལ་ལན་རེ་ཙམ་རེ་ངེས་པར་ཟིན་འོང་། བདེ་གསལ་གྱི་ཉམས་རང་ཆེར་
མེད་པ་ལ་དྲན་པས་ཟིན་ཙམ་དེ་ཡང་ཡང་ཡོང་ཞིང་ཡུན་ཡང་རིང་རབ་སྐྱོང་ཐུབ་པ་
འོང་བ་ལགས། གཉིད་འཐུག་པོ་ཐམས་ཅད་ལ་འོད་གསལ་རྟག་ཏུ་ཟིན་འོང་བ་
ལ་ནི། ཤིན་ཏུ་ཡུན་རིང་གོམས་ཤིང་རྩེ་གཅིག་ཏུ་སྒོམ་དགོས་པ་ཡིན་ནོ། །དེ་ཡང་
གསལ་སྟོང་གི་འོད་གསལ་ཙམ་དགེ་སྦྱོར་ཐུན་མོང་བ་ཡིན་ལ། བདེ་སྟོང་དབྱེར་
མེད་ཀྱི་འོད་གསལ་ནི་དངོས་གཞིའོ། །རྨི་ལམ་དང་འོད་གསལ་གཉིས་ཀར་ཀྱི་
ཐུན་མོང་དུ་དམིགས་པ་གཏད་རེས་ཀྱི་གཉིད་མི་ཕེབས་ན། རང་གི་སྙིང་གར་ཚུ་
སྨུག་གནག་ལས་འོད་ཟེར་ན་བུན་འདྲ་བ་འཕྲོས་ཏེ། ལུས་ཀྱི་ཕྱི་ནང་ཐམས་ཅད་
ཁྱབ་པ་ཡང་ཡང་བསྒོམ། ཁ་ཟས་བཅུད་ཅན་བསྟེན། དལ་བྲེལ་རན་པར་བཅགས་
པས་སེལ། རྨི་ལམ་དང་འོད་གསལ་ཟིན་མ་ཐག་ཆུ་ནང་ནས་ཐེག་པ་ལྟར་ཡེར་
གྱིས་བྱུང་ནས་སད་འོང་སྟེ། དེ་ལ་ལུས་ཀྱི་སྨད་ཀྱི་ཆའི་དབུས་སུ་སེམས་གཏད་
•159-



ནི་གུའི་ཆོས་སྐོར་གྲུབ་པའི་དགོངས་རྒྱན།
པས་སེལ། དེ་ཡང་ཉིན་མོ་དམིགས་པ་དེ་ཀ་ཡང་ཡང་བསྒོམ་ཞིང་། འདི་ལྟ་བུ་
གཉིད་དུས་ཀྱང་ཡང་ཡང་བསྒོམ་རྒྱུ་ཡིན་སྙམ་པ་བྱས། བློ་ཙབ་ཙོབ་མི་བྱ་བར་
ལྷོད་དེ་བཞག །མཚན་མོ་རྨི་ལམ་འོད་གསལ་ཟིན་པ་ རང་གི་དུས་ཀྱང་སད་
དོགས་ཆེན་པོ་བྱས་ན་སད་འོང་བས་ལྷོད་ཀྱིས་བྱེད་པ་གལ་ཆེ། དེ་ལྟར་ན་སད་
འབྱམས་ནི། རྨི་ལམ་ཟིན་མ་ཐག་དང་། འོད་གསལ་ཟིན་མ་ཐག་པ་ལ་རྟག་ཏུ་
སད་འོང་བའི་མིང་ཡིན། དེ་ལྟ་བུ་བྱུང་ན་ཐབས་དེ་ཀས་སེལ། དམིགས་པ་དང་
འདུན་པ་རྒྱུན་དུ་སྦྱངས་ཀྱང་རྨི་ལམ་དང་འོད་གསལ་ཟིན་དུས་མེད། བསྒོམས་མ་
བསྒོམས་མེད་པ་འདྲ་བ་དེ་ལ་འདིར་འཁྲུལ་འབྱམས་ཟེར། རིམ་ལྔ་གདན་རྫོགས་
སོགས་མན་ངག་གཞན་ལ་ལན་བརྟུལ་འབྱམས་སུ་གྲགས། རྨི་ལམ་ཟིན་མ་ཐག་
འཁྲུལ་འགྲོ་ན། མན་ངག་འདིའི་ལུགས་ཀྱི་འཁྲུལ་འབྱམས་སྟོབས་ཆུང་བ་ཟེར། །
ནཱ་རོའི་ གདམས་པར་ གྲགས་པ་རྣམས་ན་དྲེད་འབྱམས་ཟེར། གཉིད་ཀྱི་འོད་
གསལ་ལ་དྲེད་འབྱམས་འདི་ཆེར་མི་འོང་། རྨི་ལམ་ལ་འདི་རང་མང་བས་སེལ་ཐབས་
གལ་ཆེ། ཉལ་ཁར་འདུན་པ་བཏང་རེས་ཀྱི། རྨི་ལམ་འཛིན་པའི་སྐབས་ཡིན་ན།།
གཉིད་འཐུག་པོར་སོང་ནས་རྨི་ལམ་མི་འོང་། འོད་གསལ་གྱི་སྐབས་ཡིན་ན་གཉིད་
མི་ཕེབས། དེ་ལ་སྟོད་འབྱམས་ཟེར། རྨི་ལམ་མ་བྱུང་བ་ལ་ཉིན་མོ་རླུང་སྦྱོར་མང་
དུ་བྱས་པས་ཀ་ཕན། གཉིད་འཐུག་པོ་ངང་རྨི་ལམ་གྱི་སྐབས་སུ་འཛག་གེགས་
འབྱུང་བ་ལ་བདེ་འབྱམས་ཟེར། དེ་ཡང་རྨི་ལམ་དུ་ནི་ཆགས་པའི་རྐྱེན་དང་། བག་
ཆགས་དང་། གདོན་རྐྱེན་སོགས་སྣ་ཚོགས་ཡིན། དངོས་དང་རྨི་ལམ་གང་ལའང་དེ་
བྱུང་ཙ་ན། རྨི་ལམ་གྱི་རྩལ་ཡང་ཕལ་ཆེར་ཉམས་འགྲོ། སྐབས་འགར་ལན་རེ་ལན་
གཉིས་ཁྱད་མེད་པ་འདྲ་བྱུང་ནའང་རིམ་པས་ཉམས་འགྲོ་ཞིང་། ཁྱད་པར་རྨི་ལམ་
- 160 -



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
གྱི་དགེ་སྦྱོར་གསལ་སྟོང་བདེ་བའི་ལྷ་སྐུ་བཀྲག་ཅན་དེ་རྩ་བ་ནས་འཇིག །འོད་
གསལ་གྱི་སྐབས་བྱུང་ན་ནི་ལན་རེ་ཁོ་ནས་འོད་གསལ་ཉམས་འགྲོ། དམ་སེལ་
དང་། གདོན་རྐྱེན་དང་། གང་འཛག་གིས་ཡིན་ན། སླར་བསྒོམས་ཀྱང་རྒྱང་ཙམ་
སོར་ཆུད་པ་དཀའ་བར་ཡོང། གང་ལྟར་དེ་ཐམས་ཅད་ལ་སེལ་ཐབས་གེགས་རང་
གྲོལ་གྱི་སྐབས་བཞིན་ནོ། །འབྱམས་པ་ཞེས་པ་ལན་རེ་ལན་གཉིས་ལ་མི་ཟེར་གྱི།
ཡང་ཡང་བྱུང་བས་ལང་ཤོར་ཆེན་པོར་སོར་བའི་མིང་ངོ་། །འོན་ཀྱང་མ་འབྱམས་
གོང་ཐོག་མ་ནས་ཀ་གཅོད་པ་གལ་ཆེ་གསུང་། དེ་དག་ཀྱང་ངང་ཐུང་ཞིང་འདོད་
ཐག་ཉེ་བའི་དབང་དུ་བྱས་ཀྱི། རྩིས་བཏབ་མེད་པར་རྟག་ཏུ་ཉམས་སུ་ལེན་པ་ལ་
ནམ་ཞིག་ན་འབྱམས་པ་ཐམས་ཅད་རང་ཤུགས་ཀྱིས་ཆོད་པར་འགྱུར་རོ། །འཕོ་
བའི་སྐབས་སུ་འཆུག་མེད་མཁའ་སྤྱོད་ཀྱི་འཕོ་བ་ལ་སྔོན་འགྲོ་གཞུང་འཕོ་གཞན་
དང་འདྲ། རང་གི་སྤྱི་བོའི་སྟེང་གི་ནམ་མཁའ་ལ་ཆོས་འབྱུང་གྲུ་གསུམ་ཉིས་རྩེག་
ཕྱི་དཀར་ལ་ནང་དམར་བ། བདེ་བར་རྒྱུ་ཞིང་བདེ་བར་འཆར་བ། དེའི་དབུས་སུ་
རྗེ་བཙུན་རྡོ་རྗེ་རྣལ་འབྱོར་མ་སྐུ་མདོག་དམར་མོ། གཡས་རྡོ་རྗེ་ཕྱར་བ། གཡོན་
ཐོད་ཁྲག་ཐུགས་ཀར་གཏོད་པ། མཆན་ཁུང་དུ་ཁ་ཊཾ་ག་སྐུ་གཡས་འགྱིང་ཞབས་
བགྲད་པའི་སྟབས་ཀྱིས་བཞུགས་པ། རྒྱན་དང་ཆ་བྱད་ཡོངས་སུ་རྫོགས་པ། པད་
ཉི་དང་མི་རོ་མགོ་གཡོན་དུ་བསྟན་པའི་གདན་ལ་བཞུགས་པ། འཁོར་ཚོགས་
དཔག་ཏུ་མེད་པ་དང་བཅས་པ་བསྒོམ། རང་ལུས་ཐ་མལ་དུ་ཀ་གསལ་བའི་རྐང་
མཐིལ་གཉིས་དང་། བཤང་ལམ་དུ་རཾ་ཡིག་མེའི་རང་བཞིན་ཅན་གསལ་བཏབ།
དེ་ལས་མེ་ལྕེ་འུར་གྱིས་འབར་ནས་ལུས་ཐམས་ཅད་ཞུ་ཞིང་ཁོལ། ཡེ་ཤེས་བདུད་
རྩིའི་རང་བཞིན་དུ་གྱུར། རྗེ་བཙུན་རྡོ་རྗེ་རྣལ་འབྱོར་མའི་ཕྱག་གི་ཐོད་པར་ཡང་
-161 -



ནི་གུའི་ཆོས་སྐོར་གྲུབ་པའི་དགོངས་རྒྱན།
སོང་ཞིང་། གཙོ་འཁོར་ཐམས་ཅད་ཀྱི་ཞལ་རང་དུའང་གསོལ་བས་ཐུགས་རྒྱུད་
བདེ་བས་ཚིམ་པར་གྱུར། དེ་ལྟ་བུ་ལན་གསུམ་བསྒོམ། དེ་ནས་རང་ཉིད་ཧེ་རུ་ཀ་
ཡབ་རྐྱང་དུ་གྱུར། ལུས་ཀྱི་དབུས་སུ་རྩ་དབུ་མ་སྤྱི་དང་འདྲ། ལྟེ་བར་རྣམ་ཤེས་ཀྱི་
ངོ་བོ་ཨ་དཀར་པོ་དང་། གསང་གནས་སུ་རླུང་གི་ངོ་བོ་ཧཱུཾ་སྔོན་པོ་འོད་འཕྲོ་བ་ཞིག་
གསལ་བཏབ། འཇམ་རླུང་ཅུང་ཟད་བཟུང་། རླུང་ཕྱིར་བསལ་བའི་ཚེ་ཧི་ཀ་རིང་
པོ་བརྗོད། དེའི་ཚེ་གསང་བའི་ཧཱུཾ་གི་རླུང་ཤུགས་ཀྱིས་ལྟེ་བའི་ཨ་ཁྱེར་ཏེ། དབུ་
མའི་ལམ་བརྒྱུད་སྤྱི་བོ་ནས་ཐོན་བཅོམ་ལྡན་འདས་མ་རྡོ་རྗེ་རྣལ་འབྱོར་མའི་གསང་
བའི་སྒོ་ནས་ཞུགས། ཐུགས་ཀ་ཙམ་དུ་སླེབ་པར་མོས། དེ་ནས་མན་ངག་གི་ཡིག་
རྙིང་ རང་ནས། དེ་ལྟ་བུའི་དམིགས་པ་ལན་གསུམ་བསྐྱར། དེ་རྗེས་རྡོ་རྗེ་རྣལ་
འབྱོར་མ་མཁའ་དབྱིངས་མཐོན་ པོར་ གཤེགས་ པ་དང་། ཡང་མར་ཕེབས་པ་
སོགས་བསྒོམ་པར་བཤད་ཀྱང་། ལག་ལེན་ལ་དེ་ལྟར་མི་མཛད་དེ། སྔགས་ཀྱི་
དམིགས་པ་དེ་ལྟ་བུ་ལན་བདུན་སྦྱོར། རེ་རེ་བཞིན་རང་སེམས་དང་། རྡོ་རྗེ་རྣལ་
འབྱོར་མ་དང་། སྟོང་པ་གསུམ་དབྱེར་མེད་དུ་བསྲེས་པ་ལ་མཉམ་པར་འཇོག་
མཐར་རང་སེམས་དང་རྡོ་རྗེ་རྣལ་འབྱོར་མའི་བྱིན་རླབས་དབྱེར་མེད་པ་བདུད་རྩི་
དཀར་ལ་དམར་བའི་མདངས་ཆགས་པའི་རྣམ་པར་སོང་གསང་བའི་སྒོ་ནས་བྱོན།
བདུད་རྩིའི་རྒྱུན་རང་ཉིད་ཡི་དམ་གྱི་སྐུར་གསལ་བའི་སྤྱི་གཙུག་ནས་ཞུགས། སྤྱི་
བོའི་འཁོར་ལོ་གང་བུམ་དབང་། མགྲིན་པ་གང་གསང་དབང་། སྙིང་ག་གང་ཤེས་
རབ་ཡེ་ཤེས། ལྟེ་བ་གང་དབང་བཞི་པ་ཐོབ། རྩ་ཐམས་ཅད་བྱང་ཆུབ་ཀྱི་སེམས་
ཀྱིས་གང་། ཉམས་བདེ་བས་ཁྱབ་པ་ལ་ཅུང་ཟད་མཉམ་པར་བཞག །དེ་ལྟ་བུ་ཡང་
ཡང་བསྒོམ་པ་ཡིན། ཐུན་འཇོག་ཁར་རྡོ་རྗེ་རྣལ་འབྱོར་མ་ཆོས་འབྱུང་དང་བཅས་
• 162 -



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས། །
པ་འོད་དུ་ཞུ། སྤྱི་བོ་ནས་ཞུགས་ཏེ་རང་ཉིད་ལ་ཐིམ། སྤྱི་བོ་ཚངས་བུག་གི་སྒོ་ཡང་
ཐཾ་ཡིག་དམར་པོ་མགོ་བོ་ཐུར་དུ་བལྟ་བ། འོད་ཟེར་འཕྲོ་བས་བཀག་པར་བསམ།
འཆུག་མེད་མཁའ་སྤྱོད་ཀྱི་འཕོ་བ་འདི་ལ་ཡིག་ཆུང་གཅིག་ཡོད། མཁའ་འགྲོ་མ་
ནི་གུ་ལས་བྱུང་བ་བདག་ཁྱུང་པོ་རྣལ་འབྱོར་པའི་ལུགས་སོ་ཟེར་བ་དེ་ཡིན་ནོ། །
གཞན་འཕོ་བ་བར་དོ་སྤྱི་བཀའ་རང་གི་དམིགས་པ་དེ་ཀ་འཆུག་མེད་མཁའ་སྤྱོད་
ཀྱི་འཕོ་བ་ཡིན་གསུང་བ་གྲགས་ཆེ། ཡང་རྡོ་རྗེ་རྣལ་འབྱོར་མའི་ཕྱག་མཚན་གྱི་
འཕོ་བ་ལ་ངོས་འཛིན་པའང་ཡོད་དེ་འདི་དང་མཐུན་ཤས་ཆེ། མཁའ་སྤྱོད་དམར་
མོའི་འཕོ་བ་ལ་འཆུག་མེད་འཕོ་བའི་མཚན་བྱང་། བཏབ་པ་གཅིག་ཀྱང་ཡོད་པས་
འཛུག་ཚུགས་མ་བྱུང་ན་འདི་ངོས་ཟིན་པ་དཀོན་པར་འོང་། འཆུག་མེད་མཁའ་སྤྱོད་
གསར་བ་ཚོ་རེ་ཞིག་ཕ་རི་ལ་ཞོག་ཨང་། ཡང་སྒྲུབ་བོ་གང་ཞིག་ཆོས་འདི་ལ་
བརྟེན་པའི་གཞན་ལུས་སྒོམ་པ་ཡིན་ན། བླ་མའི་རྣལ་འབྱོར་ཐམས་ཅད་ལ་བླ་མ་
ཉིད་ཤེས་རབ་དང་བཅས་པའམ། རྡོ་རྗེ་འཆང་ཆེན་པོ་ཡུམ་ཅན་དུ་བསྒོམ་པར་
བྱའོ། །ཞེས་པ་ཡང་གསུང་རྒྱུན་གཅིག་གོ །
འདིར་སྨྲས་པ། དཔའ་བོ་དང་བཅས་རྣལ་འབྱོར་མ་དཔལ་བྱེ་བའི་གཙུག་
རྒྱན་ནི་གུ་མ། །གང་གི་ཞལ་བུམ་བདུད་རྩིའི་རྒྱུན་དེ་སྲིད་འདིའི་ཉེས་ཀུན་དག་
བྱེད་དེ། །སྐལ་ལྡན་ཡོངས་ཀྱི་སྙིང་གི་གསོས་གྱུར་འདི་འདྲ་ཐོབ་པའང་སྐལ་པ་
བཟང་། །གང་ཕྱིར་འདི་ལ་གཞན་དྲིང་མི་འཇོག་ཅུང་ཟད་གོམས་པའི་སྣང་བའང་
ཐོབ། །ཅེས་བྱའོ། །
༈ ན་མོ་གུ་རུ། རིན་པོ་ཆེ་འོད་ཀྱི་ཕྲེང་བ་ཞེས་པའི་མན་ངག་གི་གཞུང་
མཉམ་མེད་རིན་ཆེན་བརྩོན་འགྲུས་ཀྱིས་མཛད་པ་དེའི་ཉམས་ལེན་གྱི་སྙིང་པོ་ནི།
-163 -



ནི་གུའི་ཆོས་སྐོར་གྲུབ་པའི་དགོངས་རྒྱན།
མན་ངག་ཐམས་ཅད་ལུས་གསུམ་ལ་གནད་དུ་བསྣུན་པར་འདུས་པ་ཡིན། དེ་ལ་
རྣམ་སྨིན་གྱི་ལུས་ནི། རྩ་བ་དུག་གསུམ་གྱི་བསྐྱེད། རྒྱུ་ལས་ཀྱིས་འཕངས། རྐྱེན་
འབྱུང་བ་ལྔས་བསྒྱུར་བའོ། །རྒྱུ་མཚན་དེས་ན་དངོས་པོར་འཛིན་པའི་ཉོན་མོངས་
རྟག་ཏུ་ལྡང་། རྒྱུའི་རྗེས་སུ་འགྲོ་བས་རང་དབང་མེད། འབྱུང་བ་ལྔའི་གནོད་པ་ཕྱི་
སྣོད་ལ་བརྟེན་ནས་ཀྱང་འབྱུང་། ནང་ནད་དང་དགྲ་དང་གདོན་གསུམ་དུ་ལྡང་།
དེ་ཡང་ལས་དང་ཉོན་མོངས་དེ་དང་པོ་ཡིད་ཀྱིས་བསྐྱེད། བར་དུ་བག་ཆགས་ཀྱི་
ཚུལ་གྱིས་བསགས། མཐར་བདེ་སྡུག་ཏུ་རྣམ་པར་སྨིན་པ་ཡིན། སད་དུས་འདི་ལ་
འཁྲུལ་བས་རྨི་ལམ་བག་ཆགས་ཀྱི་ལུས་ལ་ཡང་འཁྲུལ་ཏེ། ཉོན་མོངས་ལས་དང་
བདེ་སྡུག་ལྡང་། དེ་གཉིས་ལས་འཁྲུལ་བས་ཡིད་ལུས་ལ་ཡང་འཁྲུལ་ཏེ། ཉོན་
མོངས་ལས་དང་སྡུག་བསྔལ་གྱི་སྣང་བ་ཤར། ཡིད་ལུས་ཀྱི་སྐབས་དེར་སྔར་གྱི་
ཉོན་མོངས་པ་སོགས་ཀྱིས་རྒྱུ་བྱས། དེ་དུས་ཀྱི་གསུམ་པོས་རྐྱེན་བྱས་ནས། ཡང་
རྣམ་སྨིན་གྱི་ལུས་བསྐྱེད་པ་སོགས་འཁོར་ལོ་འཁོར་བ་ལྟར་འཁྱམས་པ་ཡིན། དེ་
ལ་རྣམ་སྨིན་གྱི་ལུས་ཀྱི་འཁྲུལ་བ་དག་བྱེད་ཀྱི་ཐབས་ལ། སེམས་འཁྲུལ་བའི་དངོས་
ཀྱི་གཉེན་པོ་སྒྱུ་མ་ལྟ་བུར་ཤེས་པ་དང་། འཁྲུལ་བ་དེ་ལ་བརྟེན་ལུས་ཀྱི་རྒྱུ་བྱས་
པས་ལུས་ལ་གནད་དུ་བསྣུན་པ་ཞིག་དགོས་སོ། །དེ་ལ་འདུན་པ་རྒྱུན་ཆགས་
དང༌། མན་ངག་བཙན་ཐབས་གཉིས་སོ། །དེས་ན་དང་པོ་ནི། བརྒྱུད་པའི་བླ་མ་
སོགས་སྐྱབས་གནས་ཐམས་ཅད་རྩ་བའི་བླ་མ་ལ་བསྟིམ་སྟེ། གསོལ་བ་རྒྱུན་ཆད་
མེད་པར་བཏབ། རང་ལུས་དང་སྣང་བ་ཐམས་ཅད་བདེན་མེད་སྒྱུ་མ་ལྟ་བུའི་འདུན་
པ་དྲག་ཏུ་སྦྱང་། །ཐུན་མཚམས་ཐམས་ཅད་དུ་ཡང་སྒྱུ་མའི་འདུན་པ་ཁར་ཕོག་
སྣར་ཕོག་ཏུ་སྦྱང་
། དེ་ལྟར་བསྒོམས་ཀྱང་ཉིན་པར་སྒྱུ་མ་ལྟ་བུ་དང་མི་རྟོག་པ་ཡང་
• 164 -



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
བོགས་མ་ཐོན། མཚན་མོ་རྨི་ལམ་ཡང་མི་ཟིན་ན། གཉིས་པ་མན་ངག་བཙན་ཐབས་
ཀྱིས་འཛིན་པ་ནི། ཉིན་མོ་ལུང་སྟོང་དུ་གཅེར་བུར་མཆོངས་རྒྱུག་བྱེད་པ་ལ་སོགས་
པ་ཉམས་ང་མེད་པའི་སྤྱོད་པ་ཡང་པོ་དང་། བླ་མ་ཡི་དམ་མཁའ་འགྲོ་རྣམས་ལ་གནད་
ལ་བོར་བའི་གསོལ་བ་བཏབ། མཚན་མོ་ནམ་སྨད་སྐྱིལ་ཀྲུང་ལྟག་སྙེས་དང་། ཙོག་
པུ་དང་། སེང་གེའི་ཉལ་སྟབས་གསུམ་པོ་གང་རུང་བྱས་ནས། རྨི་ལམ་བསྒྱུར་བའི་
འདུན་པ་དྲག་པོའི་ངང་ནས་གཉིད་དུ་འགྲོ་བར་བྱ། དེར་རྨི་ལམ་དམ་དུམ་ཟིན་
འོང་། གཉིད་སད་པའི་དུས་ན། ཤར་དང་སྣང་དང་དོན་བྱེད་ནུས། ། ཤེས་ནས་
གྲོལ་བར་བྱེད་པ་ཡིན། །རྨི་ལམ་དང་ད་ལྟའི་སྣང་བ་གཉིས། དང་པོར་ཤར་ཙམ་
གྱི་གནས་སྐབས་དང་། དེའི་ངང་ལ་གནས་ནས་རྣམ་འགྱུར་སྣ་ཚོགས་སུ་སྣང་བ་
དང༌། རང་དུས་ཉིད་ནས་དོན་བྱེད་ནུས་པ་སྟེ་གསུམ་པོའི་སྒོ་ནས་ཁྱད་པར་མེད།
གནས་ཚུལ་ལ་ཅུང་ཟད་ཀྱང་མ་གྲུབ་པར་ཡང་ཁྱད་པར་མེད། སྒྱུ་མ་ལྟ་བུའོ་སྙམ་
འདུན་པ་དྲག་ཏུ་སྦྱོང་། དེ་ལྟར་ནན་ཏན་ཏུ་བསྒོམས་པས་རྨི་ལམ་ཟིན་ནི་འོང་།
སྦྱོང་བ་ལ་ཡང་བག་ཚ་བྱུང་ན། ད་ལྟའི་བདེན་ཞེན་གྱི་འགབ་འདྲེ་འབྲངས་པ་ཡིན་
པས། དེ་ལ་འདི་སྙམ་དུ་ན་ཚ་སྡུག་བསྔལ་བསྐྱེད་པའི་ལུས་དེ་མལ་ན་ཡོད། འདི་
ནི་ཡིད་ཀྱི་ལུས་ཡིན་ན་འཇིགས་རྒྱུ་སོགས་ཅི་ཡོད་སྙམ་པས་གང་ཟིན་དུ་སྦྱང་། ཅུང་
ཟད་འབྱོངས་ནས་འབྱུང་བཞི་སྤྲུལ་བསྒྱུར་ལ་བསླབ། རིག་པ་དང་རླུང་དགངས་
དཔངས་གཏོད་དེ་ཉི་ཟླའི་སྟེང་དུ་འགྲོ་བ་དང་། གཏིང་དུ་སྨད་ནས་རྒྱ་མཚོའི་གཏིང་
དུ་འགྲོ་བ་དང་། ལྷའི་གནས་སོགས་ཉུལ། བདེ་བ་ཅན་སོགས་ཞིང་ཁམས་བལྟ།
པོ་ཊ་ལ་དང་རི་བོ་རྩེ་ལྔ་དང་ལྕང་ལོ་ཅན་དུ་རིགས་གསུམ་མགོན་པོའི་ཞལ་བལྟ་
གདམས་ངག་ཞུ། དགྱེས་རྡོར་བདེ་མཆོག་སོགས་ཀྱི་དཀྱིལ་འཁོར་ལ་མཆོད་ཅིང་
- 165-



ནི་གུའི་ཆོས་སྐོར་གྲུབ་པའི་དགོངས་རྒྱན།
དབང་དང་གདམས་ངག་ཞུ། རང་གཞན་རིགས་དྲུག་སྣོད་བཅུད་ཐམས་ཅད་ཡི་
དམ་ལྷའི་དཀྱིལ་འཁོར་དུ་བསྒོམ། སྣང་སྟོང་སྒྱུ་མ་ལྟ་བུར་ཤེས་པར་བྱ། ཡང་
ཐོག་མ་ལྷ་སྐུར་ཤར་བ་དེ་ཐ་མལ་བའི་ལུས་སུ་ལོག་འགྲོ་ན། འཁྲུལ་བའི་བག་
ཆགས་ཀྱི་ཤུགས་རྗེས་སུ་འབྲང་བ་ཡིན་པས་གཉིད་སད་མ་ཐག་ཏུ་དམིགས་པ་
དང་སྒྱུ་མའི་འདུན་པ་དྲག་ཏུ་བསྒོམ། དཔེའི་སྒྱུ་མ་ནི་མེ་ལོང་གི་གཟུགས་བརྙན་
ལ་བསྟོད་སྨད་དགའ་བ་མེད་པ་བསྒོམ། དོན་གྱི་སྒྱུ་མ་ནི་ཤར་ཙམ་ཉིད་ནས་
བདེན་མེད་ལ་བཞག །གཉིས་མེད་སྒྱུ་མ་ལྷ་སྐུ་སྣང་སྟོང་དུ་ཤར་བར་བྱ། སྣང་
སྟོང་བདེ་བ་དཔེ་དང་བསྲེ། །དེ་དོན་དང་བསྲེ། དེ་ཟུང་འཇུག་ཏུ་བསྲེ་བའོ། །
གཞན་ཡང་སྒྱུ་མའི་དཔེ་གསུམ་གྱིས་མཚོན་པ་དང་། འདོད་ཆགས་དང་བྲལ་བ་
དང༌། ཤེས་རབ་རྣམ་གསུམ་དང་། རྣམ་ཐར་གསུམ་དང་། ཕྱི་དང་ནང་གི་ཕར་
ཕྱིན་དྲུག་དང་། ཕྱག་རྒྱ་བཞི་དང་། དགའ་བ་བཞི་དང་། ཏིང་འཛིན་གསུམ་སོགས་
ཐམས་ཅད་དེ་ཀ་ལ་ཚང་། རྨི་ལམ་སོགས་སུ་གདོན་གྱི་ཆོ་འཕྲུལ་ཐམས་ཅད་རང་
དག་ལ་འགྲོ། འགྲོ་དྲུག་ལྷ་སྐུར་ཤར་བས་བར་དོ་དག་པར་ཐེ་ཚོམ་མེད་དོ། །
གཉིས་པ་ནི་དེ་ལྟར་ཉམས་སུ་བླངས་ཀྱང་། དང་པོར་སྐྱེ་དཀའ། བར་དུ་འབྱོངས་
དཀའ། ཐ་མར་བརྟན་པ་ཐོབ་པ་དཀའ་ན། མོས་གུས་དང་། འདུན་པའི་གནད་
སྔར་གྱི་དེ་ཀའི་སྟེང་དུ་ལུས་ལ་གནད་དུ་བསྣུན་པའི་མན་ངག་དགོས་ཏེ། དེ་ཡང་
ལུས་གནད་སེང་གེའི་ཉལ་སྟབས་བྱ། མགྲིན་པར་པདྨའི་དབུས་སུ་ཨོཾ་དམར་པོ་
འདབ་མ་བཞི་ལ་ཨ་ནུ་ཏ་ར་བསྒོམ་ཏེ། རྨི་ལམ་འཛིན་པའམ་སྦྱོང་བའི་འདུན་པ་
དྲག་པོ་སྦྱང་། དེས་རྨི་ལམ་གྱི་བོགས་ཐོན་པར་ཐེ་ཚོམ་མེད། སད་དུས་ཀྱི་སྣང་བ་
ནས་རྨི་ལམ་ལ་འཇུག་ཁ་མ་དང་། གཉིད་ཕྲི་ཕྲུ་ག་དང་། གཉིད་ལ་ཧུམ་གྱིས་སོང་
-166 -



--
-
-
ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
བ་དང་། རྨི་ལམ་འཆར་ཁ་མ་སྟེ། དུས་བཞི་པོ་དེར་རླུང་སེམས་འདུ་བའི་གནད་
མགྲིན་པ་ན་ཡོད་པའོ། །དེ་ཀླུ་སྒྲུབ་ཀྱི་གདམས་པ་ཡིན་ནོ། །ཡང་སྙིང་གའི་རྩ་
འཁོར་གྱི་དབུས་སུ་མར་མེ་ལྟ་བུ་འོད་དཀར་ལ་རྩེ་མོ་དམར་བ་སོར་བཞི་པ་ཞིག་
བསྒོམས་ལ། དེ་ལ་རིག་པ་བཅུག་ཅིང་རླུང་ཡང་ཅུང་ཟད་བསྡམས། ཉིན་མཚན་
དུ་དེ་ལྟར་བསྒོམས་ན། ཉིན་མཚན་ཀྱི་འོད་གསལ་གཉིས་ཀར་འཆར། འོད་གསལ་
གྱི་མན་ངག་བསྒོམ་བདེ་ཞིང་། དམིགས་པ་གསལ་འདུས་ཟབ་པ་འདི་ལྟ་བུ་གཞན་
ལ་མེད། གྲུབ་ཐོབ་ལྭ་བ་པའི་གདམས་ངག་ཡིན་གསུང་། ཡང་སྨིན་ཕྲག་གནད་
ཀྱི་སྒོར། ཐིག་ལེ་དཀར་ལ་འཚེར་བ། སྣུམ་ལ་འདྲིལ་བ། ཆེ་སྟེ་མཐེ་བོང་ཙམ།
ཆུང་ན་རྒྱ་སྲན་ཙམ་ཉམས་བདེ་བ་ཞིག་གསལ་བཏབ། དེ་ལ་རླུང་སེམས་དྲག་ཏུ་
བཅུག །འདི་འོད་གསལ་གྱི་འདུན་པ་དང་སྦྱར་ན་འོད་གསལ་ཟིན། རྨི་ལམ་
གྱི་འདུན་པ་སྦྱར་ན་རྨི་ལམ་ཡང་ཟིན་པ་ཡིན་ནའང་། གཙོ་བོར་སད་དུས་སྒྱུ་ལུས་
ཀྱི་གདམས་ངག་ཡིན། གཉིད་སད་དུས་ཀྱི་སྣང་བ། དཔྲལ་བའི་འཁོར་ལོ་དང་
སྦྱོར་བའི་ལུང་ཁུངས་ཡོད་པ་བཞིན་ནོ། །འདི་རྣལ་འབྱོར་མ་སྐལ་པ་བཟང་མོའི་
བཞེད་ པ་ཡིན་ནོ་གསུང་། རྗེ་བཙུན་རྨོག་ལྕོག་པ་ཉིད་ཀྱི་རྣམ་ཐར་ན། གདམས་
པ་འདི་གསུམ་བུར་སྒོམ་ལས་བརྒྱུད་པར་བཤད་པས། དེ་ལྟར་ཡང་ཡིན་མོད་ཀྱི།
མགྲིན་པའི་ཡི་གེ་ལ་སེམས་གཏོད་པ་འདི། འོད་གསལ་དང་རྨི་ལམ་གྱི་ཕྱོགས་
ཆོག་གི་སྐབས་ན་ཡོད་པ་དང༌། སྨིན་མཚམས་ཀྱི་ཐིག་ལེ་རྨི་ལམ་གྱི་དབང་གི་
སྐབས་ན་ཡོད་པས། མཁའ་འགྲོ་ནི་གུ་མ་ཉིད་ཀྱི་གདམས་པ་དང་འབྲེལ་ཞིང་།
སྙིང་གའི་མར་མེ་ཡང་ཐིག་ལེ་ལ་འོད་གསལ་འཛིན་པ་དང་གནད་གཅིག་ཅིང་།
ལྭ་བ་པ་དང་ནི་གུ་མ་གཉིས་ཀྱང་གདམས་ངག་བྱིན་རླབས་ཀྱི་རྐང་གཅིག་པར་
-167-



ནི་གུའི་ཆོས་སྐོར་གྲུབ་པའི་དགོངས་རྒྱན།
བཤད་པས། ནི་གུའི་ཆོས་དྲུག་དང་མ་འབྲེལ་བ་མ་ཡིན་ནོ། །འདི་ཡང་གཏུམ་མོ་
མ་གཏོགས་བསྲེ་བ་སྒྱུ་ལུས་ཀྱི་གནད་ཀུན་རྫོབ་པ་མན་ངག་གི་རྐང་ཡོངས་སུ་ཚང་
བ་ཞིག་གོ །རིན་ཆེན་འོད་ཕྲེང་གི་མན་ངག་གོ །
༈ ལམ་དྲི་མེད་འོད་ཕྲེང་ལས་ཆོས་དྲུག་གི་སྙིང་པོ་འདི་ཙམ་གསུངས་སོ། །
སྔོན་འགྲོའི་སྐབས་གསུམ་ལ་སྐྱབས་འགྲོ་ལོགས་སུ་མ་གསུངས་ཀྱང་ཁ་འགེངས་
དགོས། སེམས་བསྐྱེད་སྤྱི་དང་མཚུངས། བླ་མའི་རྣལ་འབྱོར་ལོགས་སུ་བྱེད་དེ།
སྒྱུ་ལུས་ཀྱི་སྐབས་དང་མཚུངས་པ་ལས། བྱང་ཆུབ་ཀྱི་སེམས་རྟོགས་པ་དང་། སྟོང་
ཉིད་རྟོགས་པ་རྒྱུད་ལ་སྐྱེ་བར་གསོལ་བ་འདེབས། མཇུག་ཏུ་བླ་མའི་སྐྱབས་འགྲོ་
མ་ནལ་མ་རེ་མཛད། དངོས་གཞི་ཐབས་ལམ་ལ་བྱིན་རླབས་བླ་མའི་གཏུམ་མོ་
བསྒོམ། རླུང་རྟར་བཞོན་པ་ཡང་འདི་ཀ་ཡིན་གསུང་། དེ་ནས་སྲིད་པའི་དབང་ཞུ་
བ་ཡང་བསྒོམ་ཏེ་དམིགས་པ་གཉིས་ཡོད། སྒྱུ་ལུས་ལ་རང་ལུས་སྣང་སྟོང་ལྷ་སྐུ་
དང༌། འགྲོ་དྲུག་སྒྱུ་མར་འཆར་བྱེད་གཉིས་སྦྲགས་ཏེ་བསྒོམ། སྤྱིར་དབེན་པ་ལ་
བསྟེན། བླ་མའི་མོས་གུས་ཀྱིས་རྒྱབ་ཕུལ། ཆོས་འདི་བས་སྐྱབས་ཀྱི་མི་དང་མི་
འགྲོགས་སྤྱོད་ལམ་ཐམས་ཅད་རང་བཞིན་མེད་རྟོགས་ཀྱིས་ཟིན་པར་བྱ། ཆོས་
དྲུག་རྒྱས་པའི་སྐབས། དེང་སང་སྒྱུ་ལུས་སྒོས་ཀྱི་དབང་བཀར་གྲགས་ཤིང་གབ་
བསྒྱུར་དགོས་རྒྱུ་དེ་ཏིང་ངེ་འཛིན་གྱི་ཚུལ་གྱིས་ལེན། གདམས་ངག་འདིའི་དབང་
དུ་བྱས་ན། བསྲེ་བ་སྒྱུ་ལུས་སྤྱིའི་ཚར་གསུམ་ཁུག་པ་ཡིན་གསུང་། ལར་གཏུམ་
མོའི་དབང་ཡིན། ཁྲིད་འདི་འབོགས་ན། གཏུམ་མོའི་དབང་འདི་ཀ་སྒོ་འབྱེད་ཀྱི་
དབང་དུ་བསྐུར་བ་ཡིན་པར་བཤད་དོ། །རྨི་ལམ་འཛིན་པའི་དམིགས་པ་གསུམ་
ཡོད། དམིགས་པ་དང་པོ་ནི། སྤྱི་བོར་ཧཾ་དཀར་པོ། །གསང་བར་ཕཊ་དམར་སྐྱ།
- 168-



-
-
-
ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
ཧཾ་ལས་ཐིག་ལེ་ཆད་བདེ་མཆོག་དཀར་པོ་འགྱུར། ཕཊ་ལས་ཐིག་ལེ་ཆད་པས་རྗེ་
བཙུན་མར་གྱུར་ཏེ། ཁ་སྦྱོར་དུ་ཞུགས་པས་ལུས་སེམས་བདེ་བས་ཁྱབ། མདུན་
དུའང་དེ་ལྟ་བུ་བསྒོམ། རྨི་ལམ་གྱི་འདུན་པ་སྦྱངས། མཚན་མོ་གཉིད་དུ་འགྲོ་ཁར་
མདུན་གྱི་དེ་རང་ཉིད་ཀྱི་སྙིང་གའི་ལྷན་སྐྱེས་ལ་ཐིམ། དེ་ཡང་འོད་དུ་ལམ་པ་ལ་
མཐའ་ནས་ཡལ་མི་དམིགས་བར་བཞག །དམིགས་པ་གཉིས་པ་རང་ཟིན་ཐིག་
ལེ་དབང་བཞིའི་གནད་རང་ཡིན། དམིགས་པ་གསུམ་པ་རྟོག་མེད་ལ་བཟུང་བ་
གཉིས་ཀྱི་བླ་མ་ལ་བརྟེན་པ་དེ་ཡིན། སྦྱངས་པ་ནི། འདུན་པས་སྦྱང་བ་ལ་མཛད་
དེ། སྤྲེལ་སྤྲུལ་སྒྱུར་གསུམ་ཡང་དེ་ཀའི་ངང་ནས་བྱེད། ཡུལ་སྣང་གི་དམིགས་པ་
ཡང་སྟན་ཐོག་གཅིག་མའི་སྐབས་སུ་བཤད་པ་དེ་བསྒོམ། གཉིད་ཀྱི་འོད་གསལ་
འཛིན་པའི་མན་ངག་བླ་མ་ལ་བརྟེན་ནས་འོད་གསལ་འཛིན་པ་དེ་ཁོ་ན་ལེན་པར་
མཛད། དེས་རྩ་བའི་ཆོས་བཞིའི་དོན་གྱི་སྙིང་པོ་ཚང་། འཕོ་བ་བར་དོའི་དམིགས་
པ་ལོགས་སུ་མི་དགོས། འདོད་ན་ཁྲིད་རྒྱས་པར་འབྱུང་བ་བཞིན་ནོ། །ཉམས་ལེན་
གྱི་ཚུལ་འདི་ལ་བརྟེན་པའི་སྒོམ་ཆེན་པ་ལ་དགོས་པའི་གོ་དོན་མང་པོ་ཡོད་པ་
རྣམས་ནི། འགྲོ་མགོན་སངས་རྒྱས་སྟོན་པ་ཉིད་ཀྱི་བཀའ་ལས་ཤེས་པར་བྱའོ། །
༈ ཡང་ཉམས་མྱོང་ཡོན་ཏན་རྒྱ་མཚོ་ལས་འབྱུང་བའི་མན་ངག་ནི། གང་
ཟག་འགའ་ཞིག་ལུས་ངག་གི་རྩོལ་པ་ཞན་པས། ཐབས་ལམ་སྒོམ་པར་མི་ནུས་
པའམ་བློ་རིགས་ཀྱིས་བསྒོམ་པར་མི་སྤྲོ་ནའང་། གསང་སྔགས་ཀྱི་རྫོགས་རིམ་
ཉམས་ལེན་ལ་ཁ་འཆད་པ་མེད་དེ། སྒྱུ་ལུས་རྨི་ལམ་འོད་གསལ་གསུམ་གྱིས་
ལམ་ཐམས་ཅད་ཆ་ཚང་ལ་མ་ནོར་བ་ཡིན་གསུང་། དེ་ཡང་དལ་འབྱོར་རྙེད་
དཀའ། འཆི་བ་མི་རྟག་པ། འཁོར་བའི་ཉེས་དམིགས་རྣམས་ཤེས་པས་ཉམས་
-169 -



ས
--
--
--
---------
-
--
ནི་གུའི་ཆོས་སྐོར་གྲུབ་པའི་དགོངས་རྒྱན།
ལེན་ལ་འདུན་པ་བསྐྱེད། གཞི་ལམ་འབྲས་བུ་ཐམས་ཅད་ཟབ་པ་དང་རྒྱ་ཆེ་བ་
ཟུང་འཇུག་ཏུ་གོ །དེ་ལྟར་མ་རྟོག་པའི་སེམས་ཅན་ལ་སེམས་བསྐྱེད་ཚད་མེད་བཞི་
དང་འབྲེལ་བ་བྱེད། དངོས་གཞི་ལ་དང་པོ་སྒྱུ་ལུས་དབང་པོ་རབ་འབྲིང་གསུམ་གྱི།
རབ་ནི་མོས་གུས་བླ་མའི་ལམ་ཁྱེར་ཉིད་ཡིན་པ་ལས། བླ་མའི་བཞུགས་གདན་
པད་ཟླ་ཁོ་ན་དང་། བླ་མ་སྐུ་དངོས་ཡིན་པ་མཚན་དཔེས་བརྒྱན་པ་བསྐྱེད། གསོལ་
འདེབས་ཀྱི་སྐབས་སྒྱུ་མ་ལ་སྒྱུ་མར་ངོ་ཤེས་པ་དང་། རྨི་ལམ་ལ་རྨི་ལམ་དུ་ངོ་ཤེས་
པར་མཛད་དུ་གསོལ། ཞེས་པ་གསུང་བ་ཡོད་ཀྱང་མཐའ་གཅིག་ཏུ་མ་ངེས་པས་
དོན་གཅིག་པའི་ཕྱིར། གཞུང་ཁྲིད་ལྟར་བྱས་པས་ཆོག་གསུང་། དབང་པོ་འབྲིང་
ནི་རང་ལུས་སྣང་སྟོང་ལྷ་སྐུ་ཉིད་ཡིན་པ་ལས། སྣང་བ་ཐམས་ཅད་ཀྱི་སྟེང་དུ་འདུན་
པ་ཞོར་བྱུང་དུ་སྦྱོང་། སྣང་ཆ་བསྐྱེད་རིམ། སྟོང་ཆ་རྫོགས་རིམ། དབྱེར་མེད་བདེ་
བ་ཆེན་པོར་ངོ་སྤྲད། ཐ་མ་ནི་འགྲོ་དྲུག་སྒྱུ་མར་འཆར་བྱེད་ཡིན། ཆོས་འབྱུང་ཕྱི་
དཀར་ལ་ནང་དམར་བ་དང་། སྐབས་འདིར་སྒྱུ་མའི་འདུན་པ་ཁོ་ན་ལས་འདུན་པ་
གཞན་གྱི་སྤྲོས་པ་མི་བྱེད་དོ། །རྨི་ལམ་ལ་ཉིན་པར་སྒྱུ་མ་རྨི་ལམ་གྱི་འདུན་པ་ཉིད་དང་།
མཚན་མོ་རང་ཟིན་ཐིག་ལེ་དབང་བཞིའི་གནད་དང་། རྟོག་བཅས་ལ་བཟུང་བ་
གཉིས་སྦྲགས་ཏེ་བསྒོམ། དེ་ལ་ཅུང་ཟད་བརྟན་པ་ཐོབ་ན། འདུན་པས་སྦྱོང་བ་
ཉིད་བསྣན་ཏེ། གང་ཟིན་དཔག་ཏུ་མེད་པར་སྤྲུལ་པ་ལ་སོགས་པ་ཟིན་སྦྱོང་སྤྲུལ་
བསྒྱུར་ཐམས་ཅད་ཆ་མཉམ་རང་ཤུགས་སུ་འབྱུང་། ཡུལ་སྣང་ནི་ཐིག་ལེ་ལ་བརྟེན་
པ་དེ་བསྒོམ་ཏེ། ཐིག་ལེའི་འོད་ཀྱིས་གང་ལྟ་བའི་ཡུལ་ཚུར་དྲངས་རང་གི་སྙིང་
གར་ཐིམ་པར་བསྒོམ་པ་དེ་ཁྱད་པར་རོ། །ཡང་མཚན་མོ་ཉལ་ཁར་བལྟ་བའི་ཡུལ་
དང༌། སྙིང་གའི་ཐིག་ལེ་གཉིས་འོད་ཀྱི་ཐག་པས་སྦྲེལ། ཡང་སོགས་ཀུན་ལ་སྒྱུ་མ་
- 170 -



ཀ
ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
ལྟར་བསྒོམ། སྐབས་འདིར་བསྲེ་འཕོ་ཤེས་རབ་རྣམ་བཞིའི་སྒོ་ནས་ཅུང་ཟད་ཙམ་
ངོ་སྤྲོད་བྱ། དེ་ནས་གཉིད་ཀྱི་འོད་གསལ་འཛིན་པ་ནི། ཨ་ཡིག་ལ་བརྟེན་པ་ཡིན་
ཏེ། འདིའི་ཁྲིད་ཡིག་གི་དཀྱུས་ལ། རང་གི་ལྟེ་འོག་སོར་བཞི་བཅལ་བར་ཞེས་པ་
ཡོད་ཀྱང་དེའི་མཆན་བུ་རང་མཆན་ན། དབང་པོའི་རྩེ་མོའམ་གསུང་བ་ཡོད་དེ།
རྒྱུད་སྡེ་དང་མཐུན་པའི་གནད་དམ་པ་ཡིན། སྟན་ཐོག་གཅིག་མའི་དེ་ཀ་ལ་དགོངས་
པར་མངོན། དངོས་བསྟན་ཨ་དཀར་པོ་གཅིག་ནོར་བུར་བསྒོམ་པའོ། །འོད་གསལ་
བདེ་སྟོང་ལས་སྣང་བ་སྣ་ཚོགས་འཆར་བ་ནི། འོད་གསལ་ལས་ལྷ་སྐུ་རང་ཤར་
འབྱུང་བའི་གནད་ཡིན་པར་བཤད་དོ། །རྒྱས་པར་འགྲོ་མགོན་སངས་རྒྱས་ཉིད་ཀྱི་
གསུང་དུ་བལྟའོ། །དེ་དག་ལས་རིན་ཆེན་འོད་ཕྲེང་གཞུང་གི་ཚུལ་དུ་མཛད་པས་
གླེང་བརྗོད་གང་ཡང་མེད། ལམ་དྲི་མེད་འོད་ཕྲེང་དང་འདི་གཉིས་ལ་ཁྲིད་ལོགས་
པ་མི་བྱེད་དེ། ཆོས་དྲུག་ལས་གཞན་དུ་མེད་པས་སོ་ཞེས་གསུངས་པ་དང་། ངག་
སྒྲོས་ལ་སྔོན་ཆོས་དྲུག་ཁྲིགས་ཆགས་འདི། ཡེ་གེ་འགོད་པ་བཀའ་རྒྱ་མ་གྲོལ་པའི་
སྐབས། བརྗེད་ཐོ་ལྟ་བུར་ཁྲིད་ཡིག་བསྡུས་པ་འདྲ་མིན་མཛད་པ་ཡིན་གསུང་པ་
སོགས་ཡོད་ཀྱང་། ཆོས་དྲུག་རང་སྤྱིར་སྙན་བརྒྱུད་ཀྱི་བཀའ་རྒྱ་མ་གྲོལ་པའི་སྐབས་
ཡིན་ན་ནི། དམ་དུམ་ཡི་གེ་བྲིས་ཀྱང་བཀའ་རྒྱ་ལ་གནོད་པ་དང་། འདྲ་མིན་བྲིས་
ན་བརྗེད་ཐོར་ཤིན་ཏུ་མི་རུང་སྟེ། དཀྱུས་དེ་བརྗེད་པའི་རྒྱུར་ངོས་འགྱུར་བས་དེ་
འདྲ་ནི་མ་ཡིན་ནོ། །དེས་ན་འདི་གཉིས་འགྲོ་མགོན་སངས་རྒྱས་ཀྱི་གསུང་ཡིན་
པས་བཀའ་རྒྱ་གྲོལ་པ་ཡིན། དམིགས་པ་འདྲ་མིན་ཕྲན་བུ་ཡོད་པ་རྣམས་འདམ་
ཁ་ཡིན་པར་ཤེས་པར་བྱ་དགོས། དེས་ན་འདི་གཉིས་ཡེ་ཤེས་མཁའ་འགྲོ་ནི་གུ་
མའི་སྙན་བརྒྱུད་ཀྱི་གདམས་པའི་སྣོད་དུ་གྱུར་པ་ལ། གདམས་སྐོར་ཡོངས་རྫོགས་
-171-



ནི་གུའི་ཆོས་སྐོར་གྲུབ་པའི་དགོངས་རྒྱན།
རང་མི་དགོས་པའི་སློབ་མ་འགའ་ཞིག་གིས་དོན་དུ་གནང་། དེ་རྣམས་ལ་ཡང་
ཉམས་རྟོགས་ཁྱད་པར་ཅན་མཐར་ཕྱིན་སྐྱེས་པ་ཡིན་འདུག །ཁྲིད་ཆེན་མོའི་
ནང་དུ་དོན་འདུས་སུ་ཆུག་ཀྱང་ལོགས་སུ་བྱེད་པ་མི་འགལ་ཏེ། སྒྱུ་ལུས་སྟན་ཐོག་
གཅིག་མ་བཞིན་ནོ། །དེས་ན་མཁས་གྲུབ་ཆེན་པོ་ཁྱུང་པོས་སྒྱུ་ལུས་སྟན་ཐོག་གཅིག་
མ་ལོགས་ སུ་ཕྲལ་ནས་མཛད་པ་བཞིན་དུ། །འགྲོ་མགོན་སྟོན་པས་ཀྱང་འདི་
གཉིས་མཛད་པ་ཡིན་ཏེ། སྐབས་འདིར་མཛད་པ་པོ་བཟང་ངན་ལ་ཁྱད་མེད་པར་
གོ་དགོས་སོ། །རིན་ཆེན་འོད་ཕྲེང་དང་འདི་གཉིས་ལ་ཚིག་བཅད་ལྷུག་གི་ཁྱད་ལ་
རྟོག་དཔྱོད་ཞུགས་མ་ཞུགས་ཀྱི་སྟབས་ཅིག་བྱུང་འདུག་པ་མ་གཏོགས་དགོས་དོན་
དེ་དག་ལ་ཁྱད་མེད་དོ། །དེ་ལྟར་ན་ཁྲིད་ཚུལ་རྒྱས་པའི་ནང་ནས་དམིགས་པའི་
གཙོ་བོ་ཇི་ལྟར་འོས་པ་གུད་དུ་ཕྱུང་བ་ཡིན་དུ་ཆུག་ཀྱང་། སྐྱེས་མཆོག་དེ་དག་གིས་
ཁྲིད་ཀྱི་རྣམ་གྲངས་སོ་སོར་བྱིན་གྱིས་རློབ་པར་མཛད་པ་ཡིན་པས། ད་ལྟར་ཡང་
གདུལ་བྱ་སོ་སོའི་བློ་རིགས་དང་བསྟུན་ནས་ཁྲིད་ཚུལ་འདི་དག་གིས་སློབ་མ་བཀྲི་
བ་ཡང་ཤིན་ཏུ་ལེགས་ཤིང་འོས་པ་ཉིད་དོ། །སྤྱིར་ཡང་ཚིག་ཁྲིད་ལ་གསུང་གི་
རྒྱུན་རྒྱས་པ་ཉིད་ཚིག་གི་བསླད་མ་ཞུགས་ཤིང་། ལྷག་ཆད་ནོར་འཁྲུལ་མེད་པ་
ཞིག་བླ་མ་ལས་ཐོས་ཤིང་བློ་ལ་ཟིན་པ་ཞིག་དགོས་མོད། དོན་ཉམས་མྱོང་གི་ཁྲིད་
ལ་ཁྲིད་ཡིག་རྒྱས་པའི་གྲལ་བསྒྲིགས་དེ་ཀ་མུ་དེད་རང་དུ་དགོས་པ་མ་ཡིན་ཏེ།
དམིགས་པ་རེ་རེའམ་གཉིས་གསུམ་ལ་བརྟེན་ནས་ཉམས་མྱོང་ཚད་དུ་ཕེབས་པ་
བྱུང་ན། དེས་ཐམས་ཅད་ཀྱི་རྐང་ཟིན་པར་འགྱུར་བའི་ཕྱིར་རོ། །ཡང་ཅི་སྟེ་ན།
ཆོས་དྲུག་གི་གཞུང་ཁྲིད་རྒྱས་བསྡུས་རྣམས་ནི་བསྒོམ་པར་མི་སྤྲོ་ལ། ནི་གུའི་ཆོས་
དྲུག་གི་མིང་དང་ལྡན་པ་མོས་ན། འདི་གཉིས་ཀྱི་སྔ་མ་ལ་འཕོ་བ་བར་དོ་ཙམ་བསྣན་
• 172-



ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
པ་དང་། རིན་ཆེན་འོད་ཕྲེང་དང་། ཕྱི་མ་འདི་ལ་དེའི་སྟེང་དུ་གཏུམ་མོ་ཡང་ཇི་
ལྟར་འོས་པ་བསྣན་ཅིང་། སྣོན་ཚུལ་ཡང་དཀྱུས་ལ་བཅུག་ན་གྲུབ་ཐོབ་གསུང་ལ་
བསྲེ་བསླད་དུ་འགྱུར་ཉེན་སྲིད་པས། ལོགས་སུ་བསྣན་ན་ལེགས་པར་འགྱུར་རོ།
།དེ་ལས་གཞན་དུ་ནི་གུ་ཆོས་དྲུག་གི་ཁྲིད་ཡིག་ཡིན་ཟེར་བ། རྗེ་དགེ་འདུན་རྒྱ་
མཚོས་ཉེ་བར་སྦྱར་བ་ལྟ་བུ། ནི་གུ་མས་མ་གསུངས། ཁྱུང་པོས་མ་ཐོས། བརྒྱུད་
པའི་བླ་མ་སུས་ཀྱང་མ་དགོངས་པའི་བཅོས་མ་ནི་གུའི་ཆོས་ཞེས་པའི་མིང་ཙམ་ལ་
རྒྱུག་ཅིང་ཆོས་རྒྱུས་མེད་པའི་བླུན་པོ་འབྲིད་བྱེད་ཙམ་དུ་ཟད་དོ། །ཅི་སྟེ་ཆོས་ཚུལ་
གཞན་ལས་བཤད་པའི་དམིགས་རིམ་རྣམ་དག་ཡིན་ནོ་ཞེ་ན། དེ་ལ་ནི་གུའི་ཆོས་
ཀྱི་མིང་བཏགས་པས་ཅི་ཞིག་བྱ། ཤངས་པའི་བཀའ་བརྒྱུད་ཀྱི་ལུགས་ཀྱི་དམིགས་
པ་སྣ་ཅིག་ཙམ་ཡང་མེད་པ་ལ་ཤངས་ཆོས་ཀྱི་མིང་བཏགས་པ་དེ་འདྲས་ཅིར་ཡང་
མི་རུང་ངོ༌། །སྒྱུ་ལུས་སྟན་ཐོག་གཅིག་མ་ཞེས་བྱ་བ་ནི། མཁས་གྲུབ་ཆེན་པོ་ཁྱུང་
པོའི་གསུང་ཐེམ་ ཡིག་ལས། སྒྱུ་ལུས་སྟན་ཐོག་གཅིག་མ་ལ། གསོལ་འདེབས་
བཞི་ལ་འདུན་པ་བརྒྱད། གསོལ་འདེབས་བཞི་ནི་དབང་པོ་ཐ་མའི་སྐབས་བཞིན་
ཡིན། འདུན་པ་བརྒྱད་ནི་འཆི་བ་མི་རྟག་པ། བླ་མའི་མོས་གུས། གཉིད་དུ་སོང་
བར་ཤེས་པ། སྒྱུ་མ་རྨི་ལམ་དུ་ཤེས་པ། སྦྱོང་སྤེལ་སྤྲུལ་བསྒྱུར་རྣམས་ཡིན་པར་
གསུངས། ཉམས་ལེན་གྱི་རིམ་པ་ནི། སྐྱབས་འགྲོ་སེམས་བསྐྱེད། དག་བྱེད་སྟོང་
ར་རྣམས་སྔོན་དུ་བཏང་། འཆི་བ་མི་རྟག་པའི་སྐྱོ་ཤས་དྲག་ཏུ་བསྐྱེད་པ་ལ་དཀྱུས་
ལས་ནན་ཏན་ཆེ་ཙམ་བྱ། བླ་མའི་རྣལ་འབྱོར་ནི་སྒྱུ་ལུས་དཀྱུས་དང་འདྲ། བླ་མ་
རང་ལ་བསྟིམ་པའི་རྗེས་སུ་རང་ལྷ་སྐུར་གསལ་བ་དང་། ཕྱི་སྣང་བ་ཐམས་ཅད་ལ་
ཡང་སེམས་གཏད་དེ། གང་གསལ་ཐེབས་ཐེབས་སུ་ལྷ་སྐུར་གསལ་བཏབ་ཐམས་
-173 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཅད་ལ་ཅིག་ཅར་དམིགས་ནས། འདི་ཐམས་ཅད་རང་གི་སེམས་སྣང་ཡིན་ལ། སེམས་
དེ་ཡང་བདེན་མེད་སྒྱུ་མ་ལྟ་བུ་ཡིན། དེ་ལས་ཀྱང་ཁྱད་པར་དུ་ང་གཉིད་དུ་སོང་
འདུག །སྣང་བ་འདི་ཐམས་ཅད་རྨི་ལམ་རང་ཡིན་ཨང་སྙམ་བདེན་མེད་ཀྱི་འདུན་
པ་དང་། རྨི་ལམ་གྱི་འདུན་པ་གཉིས་སྤེལ་གྱིན་དྲག་ཏུ་སྦྱངས། ཐུན་མཚམས་སུའང་
འདུན་པ་གསུམ་སྦྲགས་གཡེལ་མེད་དུ་བསྒོམ་ཞིང་། ལྷག་པར་ཡང་རྨི་ལམ་གྱི་
འདུན་པ་བསྣན། ཉལ་ཁར་ཡང་རྨི་ལམ་གྱི་འདུན་པ་དང་། བདེན་མེད་ཀྱི་འདུན་
པ་དྲག་ཏུ་སྦྱངས་ནས། དེ་ཀའི་ངང་ནས་གཉིད་དུ་འགྲོ་བར་བྱ། རྨི་ལམ་འཛིན་
པའི་གདམས་ངག་གཞན་མི་འཚལ། འདི་ཁོ་ནས་ཆོག་པར་བཞེད། དེ་རྗེས་སྦྱང་
བ་སྤེལ་བ་སྤྲུལ་བ་བསྒྱུར་བ་རྣམས་ཆོས་དྲུག་རྒྱས་པ་བཞིན་བསྟན་ནོ། །རྒྱས་པར་
ན་འདི་ལ་མཁས་གྲུབ་རྒྱལ་མཚན་འབུམ་གྱི་ཁྲིད་ཡིག་ཀྱང་ལོགས་སུ་ཡོད་པ་བལྟ་
བར་བྱ་ལ། གཞུང་ཁྲིད་ལ་ངེས་པོ་ཡོད་ཕྱིན། ཡི་གེ་འདི་ཙམ་གྱིས་ཀྱང་དོན་མཐོང་
བར་ འགྱུར་ རོ། །དེ་ ལྟར་ན། ཆོས་དྲུག་གཞུང་ ཁྲིད་ ཀྱི་སྐབས་ སུ་ དགོས་ པའི་
དམིགས་པ་བཀའ་རྒྱ་མའི་རིགས་དང་། གདམས་ངག་ཉེར་མཁོ་རྒྱས་བསྡུས་སྣ་
ཚོགས་པའི་སྡེ་རྣམས་བཤད་ཟིན་ཏོ། །
འདིར་སྨྲས་པ། ཟབ་དོན་འཁྲུལ་མེད་འདི་ཡིན་ཞེས། །ངེས་ཏིག་སྨྲ་བ་ཤིན་ཏུ་དཀོན། །
མི་གྲ་གཤོག་ཕྱིར་ཐོབ་ཆོས་ཙམ། །འོལ་གཅོད་བྱེད་པས་རྒྱལ་ཁམས་གང་། །མི་
ཕལ་བླུན་པོ་ཕྱོགས་མོས་ཀྱིས། །ཆོས་འདིར་འཇུག་པ་ཕལ་ཆེ་བ། །ཇ་ཇོ་ཉ་མ་
ཤས་ཆེ་བས། །ཟབ་དོན་གོ་བ་དཀོན་མོད་ཀྱི། ཁོག་ངན་བློ་སྐྱོན་ཆགས་པའང་
ཉུང་། །ཆེ་འདོད་ཆོས་བརྒྱད་ཕྱོགས་འཛིན་གསུམ། །གཅིག་ལས་གཅིག་ཆེ་འགྲན་
པ་བཞིན། །དང་པོ་ གོ་རྟོགས་ སྙིང་ རྗེ་ གསུམ། །གཅིག་ལས་ གཅིག་ ཆུང་འགྲན་པ་
• 174-



ཟབ་
ཟབ་ལམ་ནི་གུ་ཆོས་དྲུག་གི་གཞུག་ཁྲིད་མ་མོའི་ལྷན་ཐབས་ཁ་སྐོང་བཞུགས།
བཞིན། །དེ་ ལྟར་ ཁྱད་ཆོས་དྲུག་ ལྡན་ པའི། །དགེ་བཤེས་ མིང་ ཅན་ ཟམ་ ཟོམ་
འགའ། །རང་གིས་བསླབས་པའི་ཁ་བཤད་ཚོ། །སྐྱེ་བོ་ཕལ་ལ་མ་བྲིན་པས། །ཉག་
ཉོག་འཁོར་དུ་འདུ་རེ་ནས། །ཆོས་རྒྱུས་མེད་པའི་ཚོགས་པ་ལ། །ལུང་སྐྱོག་རྣམས་
སུ་ཆོས་འདི་འཆད། །ཆོས་ཚུལ་འདི་ལ་སྦྱངས་པ་ཡི། །ཤེས་ལྡན་རྣམས་ལ་སྟོན་
ཉན་མེད། །ཨ་ པོ་ཅང་ གི་ཀློག་དར་ གྱི། །དཔེ་དེ་ཐུགས་སུ་ཆུད་པར་མཛོད། །
ཧེ་རང་རེ་སྐལ་ལྡན་ཡིན་པར་ངེས། །ཟབ་ཆོས་ངེས་ཏིག་ཡོད་སར་སླེབ། །བླ་མ་
སྦེད་ཀྱང་མི་དགོས་པར། །ཆོས་ལ་སྤྱོད་པ་ཨེ་མ་ཧོ། །ཟབ་ལམ་ནི་གུ་ཆོས་དྲུག་
གཞུང་ཁྲིད་མ་མོའི་ལྷན་ཐབས་འདི་ཡང་རྒྱལ་ཁམས་པ་ཏཱ་ར་ནཱ་ཐས་སྨྲས་བའོ།། །།
མངྒ་ལམ།།
-175-



ནི་གུའི་ཆོས་སྐོར་གྲུབ་པའི་དགོངས་རྒྱན།
༄༅། །ནི་གུ་འཁྲུལ་འཁོར་རྩ་འགྲེལ་བཞུགས།
ཨོཾ་སྭཱ་སྟི། །ན་མོ་གུ་རུ། །རྩ་མདུད་དགྲོལ་དང་རྩ་སྲོང་དང་། །དབུ་མར་
སྡུད་དང་རྩ་འགྲེམས་བཞིའོ། །ལངས་འདྲེན་བསྒྱུར་དང་སྟོད་གནོན་གསུམ། །
རྐང་གཅིག་རྐང་གཉིས་གཅུ་བ་དང་། །བུ་ཆུང་ཚུལ་དང་འཕར་བ་ལྔ། ཁ་འབྱེད་
གཉིས་ནི་སྒོར་དང་བགྲད། །དབུ་མར་འཇུག་དང་དབུ་མར་འདྲེན། །དབུ་མར་
སྡུད་པ་གསུམ་དུ་བཞེད། །རྣམ་སྣང་ལྟག་གཅུ་དོན་ཡོད་གྲུབ། །གཟིར་དང་མཉམ་
གཞག་རྐང་གཡབ་དང་། །ཀོག་ལངས་གསུམ་སྤྲུགས་ཞེས་བྱ་བརྒྱད། །རྩ་ལ་བཞི་
དང་ཐིག་ལེ་གསུམ། །ཟུག་སེལ་ལྔ་དང་ཁ་འབྱེད་གཉིས། །རྡོ་རྗེ་གར་ལ་གསུམ་
ཡིན་ཏེ། །ཉོན་མོངས་སེལ་ལ་བརྒྱད་ཡོད་ཀྱང་། །གཅིག་ཏུ་བསྡུ་ན་བཅོ་བརྒྱད་
ཡིན། །དང་པོ་སྐྱིལ་ཀྲུང་རོ་སྟོད་ལན་བདུན་གཅུ། །གཉིས་པ་ལངས་ལ་སྐེད་གཟིར་
རྟིང་འཁྲབ་བདུན། །གསུམ་པ་ལག་གཉིས་མཆན་ཁུང་བརླ་ཟུར་བརྐྱང་། །བཞི་པ་སར་
བསྡད་ལུས་ཀུན་འཕུར་མཉེ་བྱ། །ལྔ་པ་སྤྱི་བོར་ཐལ་སྦྱར་རྟིང་བ་བརྡབ། །དྲུག་པ་
ཁུ་ཚུར་གཡས་གཡོན་རེ་མོས་བརྐྱང་། །བདུན་པ་མཆན་ཁུང་བསྡམས་ལ་རོ་སྟོད་
གཅུ། །བརྒྱད་དགུ་གཉིས་ལ་དབྱུག་མཆོངས་བྱེད་པར་བཤད། །འོན་ཀྱང་ད་ལྟ་
ལག་ལེན་དེ་མི་བྱེད། །བརྒྱད་པ་པུས་མཐིལ་སྦྱར་ལངས་ལག་བརྐྱང་འཁྲབ། །དགུ་
པ་རྐང་ལག་རྡེག་སྟབས་རྟིང་འཁྲབ་གསུམ། ། བཅུ་པ་སོར་བསྣོལ་བྲང་འགེབས་
ལན་གསུམ་གཅུད། །བཅུ་གཅིག་ལངས་སྡོད་མགོ་བོ་བསྐོར་ལྕོག་སྤྲུག །བཅུ་གཉིས་
རྟིང་འཁྲབ་གསུམ་མཐར་ས་ལ་འབེབས། བཅུ་གསུམ་ཁུ་ཚུར་བྲང་གནོན་གཅིག་
-176 -



ནི་གུའི་འཁྲུལ་འཁོར་རྩ་འགྲེལ།
ཤོས་འཕུལ། །བཅུ་བཞི་ཁ་མིག་བགྲད་མཐའ་བརྐྱང་བསྐུམ་སྤྲུག།བཅོ་ལྔ་ནུ་རྡེག་
རྒོད་ལྡིང་སྤྲུག་དང་སྐོར། །བཅུ་དྲུག་སྣོལ་ནས་འཐེན་གནོན་དགྱེད་སྐུ་བྱ། །བཅུ་
བདུན་དཔུང་བཀབ་རྐེད་པ་ལན་གསུམ་སྐྱོག །བཅོ་བརྒྱད་པ་ནི་ཉོན་མོངས་སེལ་
བ་ཡིན། །བྱང་ཆུབ་ཕྱག་རྒྱ་གཡས་གཡོན་སྟེང་འོག་གཅུ། །སྲིན་འདུད་ལྟག་མནན་
རོ་སྟོད་གཡས་གཡོན་གཅུ། །དོན་གྲུབ་ཕྱག་རྒྱ་གཞག་ཤ་བརྡེབས་པ་ཡིན། །གཟིར་
བ་འབར་རྒྱ་བསྐོར་ཞིང་མིག་བསྐོར་བལྟས། །མཆན་ཁུང་བསྡམས་ཤིང་གཅུས་
ནས་སླར་ཡང་བལྟ། །མཉམ་བཞག་རྡོར་སྐྱིལ་ཕོ་བ་བསྡམས་པ་དང་། །རྐང་གཡབ་
གན་རྐྱལ་ཙོག་པུ་ཟན་སྤྲུའི་ཚུལ། །ཀོག་ལངས་སྡིགས་མཛུབ་ཕྱོགས་བཅུ་རྣམས་
སུ་བསྐོར། །གསུམ་སྤྲུགས་བསྡམས་བརྐྱང་བཤུད་ཅིང་སྤྲུགས་པ་ཡིན། །ཡེ་ཤེས་
མཁའ་འགྲོ་ནི་གུའི་ཆོས་དྲུག་གི །གཏུམ་མོའི་གཞུང་ཁྲིད་འཁྲུལ་འཁོར་བཅོ་བརྒྱད་
ཡིན། །ཕྱི་མ་བརྒྱད་དུ་ཕྱེ་ན་ཉི་ཤུ་ལྔ། །ཞེས་སོ། །དེ་ཡང་རླུང་སྦྱོང་བ་ཟླ་གཅིག་
ཙམ་སོང་བ་ན། གཏུམ་མོའི་སྟོང་ར་ཞག་བདུན། གོང་བུ་འཐབས་པ་ཞག་བདུན།
དངོས་གཞི་ཞག་བདུན། བླ་མའི་གཏུམ་མོ་ཞག་བདུན། གོས་སུ་གྱོན་པ་ཞག་བདུན་
བྱ། དེ་ནས་འཁྲུལ་འཁོར་དེ་རྣམས་བསླབ་སྟེ་ཡང་ཡང་སྦྱངས་པས་ངལ་དུབ་མེད་
ཅིང་སྒྲིམ་མི་དགོས་པར་སོང་བ་ན། སོ་སོའི་དམིགས་པ་རྣམས་ལ་ཐུན་རེ་རེ་བྱེད་
ཀྱིན་སྦྱངས། མཐར་འཁྲུལ་འཁོར་ཚར་རེ་ལ་དམིགས་པ་ཐམས་ཅད་ཚར་རེ་འགྲོ་
བར་བྱེད། ཐུན་བཞིའམ་དྲུག་ཏུ་ཚར་རེ་མ་ཆག་ཅིང་གཏུམ་མོ་ལ་འབད་ན་ཡོན་ཏན་
དཔག་ཏུ་མེད་པ་འཕྲལ་དུ་འབྱུང་ངེས་པ་ཡིན་ནོ། །དེ་ལ་སྡོམ་ཚིག་གི་དོན་རྣམས་
བཤད་པར་བྱ་སྟེ། དང་པོ་རྩ་མདུད་དགྲོལ་བ་ནི། སྐྱིལ་ཀྲུང་ལུས་གནད་བཅས་
ལ། ལག་པ་གཉིས་པུས་མོ་ནས་དྲངས་ཏེ། བརླའི་རྩ་བར་བཙུགས། རོ་སྟོད་གཡས་
དད་
-177-



ནི་གུའི་ཆོས་སྐོར་གྲུབ་པའི་དགོངས་རྒྱན།
དང་གཡོན་དུ་གཅུ་བ་ལན་བདུན་བདུན་བྱ། གཉིས་པ་རྩ་དྲང་པོར་བསྲང་བ་ནི།
ལུས་གནད་བཅའ་གཞི་གོང་ལྟར་བཅས། ལག་པ་བརླའི་རྩ་བར་སླེབ་པ་དང༌།
ཀག་གི་ལངས་ལ་རླུང་འཕར་བྱས། ལག་པ་སྐེད་གཟེར་གྱི་ངང་ནས། ལྟོ་བ་གཡས་
བསྐོར་གཡོན་བསྐོར་བཤང་སྒོར་སྡིག་པ་རེ་དང་། རོ་སྟོད་བག་ཙམ་གཡས་གཡོན་
དུ་གཅུ་བ་ལྷན་ཅིག་ཏུ་བྱ་ཞིང་། དེ་རྗེས་རྟིང་ཁྲབ་རེ་དང་སྤེལ་བ་ལན་བདུན་བྱ།
འདི་རྩ་འཁྲུགས་པ་སེལ་བ། སྐྲ་ཤད་ཀྱིས་སྐྲ་གང་བྱེད་པ་དང་འདྲའོ། །
གསུམ་པ་དབུ་མར་སྡུད་པ་ནི། སྔ་མའི་འཕྲོས་ལ་ཡིན་ན། རླུང་འཁྲབ་
ཅིག་བྱས་པས་ཆོག །ལོགས་སུ་བྱེད་ན། བཅའ་གཞི་གཉིས་པ་དང་འདྲ་བར་བྱ།
ལག་པ་ཁུ་ཚུར་བཅངས་པ་བརླའི་ཕྱི་འཕོངས་ཚོས་ཕྱོགས་ལ་བརྐྱང་ཞིང་ཤེད་བཅུག་
ལ་རྟིང་འཁྲབ་གཉིས་གཉིས་ཀྱི་མཚམས་སུ། འཕར་རྡེབ་རེ་བྱ། དེ་འདྲ་ལན་བདུན་
ནོ། །
བཞི་པ་རྩ་འགྲེམས་ནི། རླུང་བསྒྱུར་ཞིག་བྱས་ནས་དང་པོར་མགོ་དང་། དེ་
ནས་རོ་སྟོད། དེ་རྗེས་ལག་པ། རྗེས་སུ་སྨད་དང་། རྐང་པ་བརྐྱང་བ་ལ། འཕུར་མཉེ་
བྱ། ཁྱད་པར་དུ་ལག་པ་དང་རྐང་པའི་ཞྭ་བཞི་རྣམས་ལ། ཕན་ཚུན་དུ་བཤུད་པ་
དང་། རྡུང་བ་བྱེད། བཞི་པོ་དེ་རྣམས་རྩ་དག་པར་བྱེད་པའོ། །
ལྔ་པ་ལངས་ཏེ་འགྲེམས་པ་ནི། བཅའ་གཞི་གཉིས་པ་དང་འདྲ་བ་ལས།
ལག་པ་རིམ་པས་རྩིབས་ལོགས་བརྒྱུད་ཡར་བརྐྱང་། སྤྱི་བོར་ཐལ་མོ་སྦྱར། སྐེད་པ་
ཉག་གིས་བཏང་། ཐུར་སེལ་ཐུར་དུ་བསྡིགས་པ་དང་། སྲོག་སྟེང་དུ་དྲངས། ལྐོག་
མས་ཨོལ་མདུད་དྲག་ཏུ་མནན་ཅིང་། འཕར་རྡེབ་བྱེད་པ་ལས། རྙིང་པ་རྡེབ་པ་
ཤུགས་ཆེ་བར་བྱ། འདི་ཡང་ལན་བདུན་བྱའོ། །
• 178-



ནི་གུའི་འཁྲུལ་འཁོར་རྩ་འགྲེལ།
དྲུག་པ་བསྒྱུར་བ་ནི། བཅའ་གཞི་གོང་བཞིན་བྱས་ལ། ལག་གཉིས་ཁུ་ཚུར་
བརླའི་ཟུར་ལ་བརྐྱང་། ལུས་གཡོན་དུ་གཅུད་ནས། རྐང་ལག་གཡས་པ་དྲག་ཏུ་
བརྐྱང་བསྐུམ་བྱ། ཡན་ལག་དང་ལྷན་ཅིག་སོར་མོ་ཡང་བརྐྱང་བསྐུམ་བྱ། དེ་བཞིན་
དུ་གཡོན་ལའང་སྦྱར། བདུན་པ་སྟོད་གནོན་ནི། བཅའ་གཞི་སྔར་བཞིན་ལས།
ལག་གཉིས་སོར་མོ་རྣམས་བསྣོལ་ཏེ་བྲང་ལ་བཀབ། མཐེ་བོས་མཆན་ཁུང་ལོགས་
ནས་བསྡམས། རོ་སྟོད་གཡས་གཡོན་དུ་ལན་བདུན་བདུན་གཅུ། དེ་གསུམ་ཐིག་
ལེ་དག་བྱེད་དོ། །
བརྒྱད་པ་རྐང་གཅིག་པ་ནི། བཅའ་གཞི་གཉིས་པ་དང་འདྲ་བ་ལས། རྐང་
པ་གཡོན་པའི་པུས་མོའི་གོང་ལ། གཡས་པའི་མཐིལ་སྦྱར། པུས་མོ་གཡས་པ་གཡས་
ལ་སྐྱེད། ལག་པ་གཉིས་ཀར་བརྐྱང་སྟེ། འཕར་རྡེབ་ལན་གསུམ་བྱེད། དེ་ཉིད་
གཡས་གཡོན་གོ་ལྡོག་པའང་ལན་གསུམ། དགུ་པ་རྐང་གཉིས་ནི་བཅའ་གཞི་གཉིས་
པ་བཞིན་ལས། རྐང་ལག་གཡས་པ་གཉིས་མདུན་དུ་གཡོན་བསྐོར་བྱས་ནས། གྱེན་
དུ་ཅུང་ཟད་བཏེག་སྟེ། སླར་གཡས་ཀྱི་རྒྱབ་ཟུར་དུ། ལག་པ་སོར་མོ་དང་བཅས་
པ་ཤད་ཀྱི་བརྐྱང་བ་དང༌། རྟིང་བའང་དེ་ཕྱོགས་སུ་ས་ལ་བརྡབས། གཡོན་ལའང་
དེ་བཞིན་བྱེད། འདིའི་གཞུང་ལས། བརྒྱད་པ་དང་དགུ་པ་འདི་གཉིས་ལ་ཐོག་མ་
ལག་པ་གཅིག་གིས་འཁར་བ་ལ་འཇུ་བ་དང་མཇུག་ཏུ་གཉིས་ཀས་འཇུས་ནས་
རིང་དུ་འཕར་ཞིང་དབྱུག་མཆོང་བྱེད་པར་བཤད་ཀྱང་། དེང་སང་ལག་ལེན་མི་བྱེད་
པར་འདུག །བཅུ་པ་གཅུ་བ་ནི། སོར་མོ་བསྣོལ་བས་བྲང་དང་མཆན་ཁུང་བཙིར་
བ་བདུན་པ་དང་འདྲ་རུང་བ་ལས་ལངས་པའི་སྐབས། མགོ་དང་ལྟག་པ་དགྱེ་བའི་
ངང་ནས་གཡས་གཡོན་ལན་གསུམ་གཅུས། དེ་རྗེས་རླུང་བསྐྱུར་བྱས་ས་ལ་བསྡད་
-179-



ནི་གུའི་ཆོས་སྐོར་གྲུབ་པའི་དགོངས་རྒྱན།
ནས། མགོ་དང་རོ་སྟོད་ལན་གསུམ་གཅུས། དེ་ནས་པུས་མོ་བཙུགས་པའི་ཕྱེད་ལངས་
ལ། ལག་པ་གཡས་པ་སྔར་བཞིན། གཡོན་པ་རྒྱབ་ནས་བསྐོར་ཏེ་དཔྱི་གཡས་པ་
ལ་འཇུས་ནས། རོ་སྟོད་གཡོན་དུ་གཅུས། དེ་བཞིན་དུ་གོ་ལྡོག་པའང་བྱའོ། །
བཅུ་གཅིག་པ་བུ་ཆུང་ཚུལ་ནི། བསྡད་ལ་མགོ་བོ་བསྐོར་ཞིང་མགོ་ལྕོགས་
སྤྲུག་པ་ལན་གསུམ་དང་། ལངས་ནས་ཀྱང་མགོ་བོ་བསྐོར་ཞིང་མགོ་ལྕོགས་སྤྲུག་
པ་ལན་གསུམ་རྣམས་བྱའོ། །བཅུ་གཉིས་པ་འཕར་བ་ནི། རྟིང་འཁྲབ་ལན་གསུམ་
གྱི་མཐར། ལག་པ་ཁུར་ཚུར་བརྐྱང་སྟེ། །འཕོངས་ས་ལ་བརྡབ། དེ་འདྲ་ལན་གསུམ་
མོ། །དེ་ལྔ་རླུང་དང་ཐིག་ལེ་ཐུན་མོང་དུ་དག་པར་བྱེད་པའོ། །བཅུ་གསུམ་པ་རྩ་
དབུ་མ་ཁ་འབྱེད་པ་དང་པོ་ནི། སྐྱིལ་ཀྲུང་བཅས། ལུས་བསྲངས། ལག་པ་ཁུ་ཚུར་
གཉིས་ཐད་ཀར་བརྐྱང་བ་ལས། གཡོན་ཁུ་ཚུར་ནུ་ཁར་རྡེག་ཅིང་མནན། གཡས་
འཕོངས་ཚོས་གཡས་ཀྱི་ཕྱོགས་ཐད་ཀ་ལ་བསྐུམ་ཁྲུ་གང་ཙམ་དུ་བརྐྱང་། དེ་འདྲ་
བ་ལན་གསུམ་བྱེད། དེ་ཉིད་གོ་ལྡོག་པའང་ལན་གསུམ། འདི་ལ་གཡས་གཡོན་
སྣོར་བ་ཟེར། དབུ་མ་ཁ་འབྱེད་གཉིས་པ་ནི། རླུང་འཁྲབ་བྱས་ནས་ལངས། ལག་
པ་བརྐྱང་སྟེ་ཕོ་བ་ས་ལ་བཙུགས། ཁ་མིག་གདངས། ཡན་ལག་བཞི་བརྐྱང་བསྐུམ་
བྱ་ཞིང་དྲག་ཏུ་སྤྲུག་པའོ། །འདི་ལ་བགྲད་པའི་མཐའ་ཟེར། བཅོ་ལྔ་པ་དབུ་མར་
འཇུག་པ་ནི། བཅའ་གཞི་དང་བསྟུན་ནས་ལངས། རླུང་ཐུར་ལ་སྡིག་ཅིང་། ལག་
པ་བརྐྱང་སྟེ་ནུ་ཁར་རྡེག་པ་ལན་གསུམ་བྱ། ཡང་ལག་གཉིས་ཁུ་ཚུར་བརླའི་ཟུར་
དུ་བརྐྱང་ལ། ཐུར་སེལ་དྲག་ཏུ་འཐེན་པ་གསུམ་བྱ། ཡང་ལག་པ་རྒོད་གཤོག་བཞིན་
བརྐྱང་ལ་རྟིང་འཁྲབ་གསུམ་བྱས་ནས། ལུས་དྲག་ཏུ་སྤྲུག །ཡང་རླུང་ཕྱིར་བསལ་ནས་
ཀྱང་དྲག་ཏུ་སྤྲུག་གོ །བཅུ་དྲུག་པ་དབུ་མར་འདྲེན་པ་ནི། ལངས་ཏེ་ལག་པ་གཉིས་
• 180 -



ནི་གུའི་འཁྲུལ་འཁོར་རྩ་འགྲེལ།
བསྣོལ། ཁུ་ཚུར་གཡས་གཡོན་གྱི་མཆན་ཁུང་དང་། ལག་ངར་གྱིས་ནུ་མ་བཙིར།
རྩིབས་ལོགས་གཡས་དགང་། མགོ་གཡོན་དུ་འཁྱོག་པ་དང་ལྷན་ཅིག་རླུང་གཡས་གྱེན་
འཐེན་དང་། དེ་ཉིད་གོ་ལྡོག་པས་གཡས་ཐུར་མནོན་བྱ། གཡོན་ལའང་དེས་རིགས་
འགྲེ། དེ་བཞིན་དུ་ལྟག་པ་དགྱེད་ལ་མདུན་དུ། འཐེན་གནོན་དང་སྒྱུར་ལ་རྒྱབ་ལའང་
འཐེན་གནོན་བྱ། བཅུ་བདུན་ལ་དབུ་མར་སྡུད་པ་ནི། སྔར་བཞིན་ལངས་ལ། ལག་
པ་བསྣོལ། ལག་མཐིལ་དཔུང་པ་གཡས་གཡོན་ལ་བཀབ། ཕོ་བ་གཡས་བསྐོར་
གཡོན་བསྐོར་གསུམ། རོ་སྟོད་གཡས་གཡོན་དུ་གཅུ། སྐེད་པ་གཡས་གཡོན་དབུས་
གསུམ་དུ་ཕར་ ་སྐྱོག ཀྱོག་ཚུར་ཀྱོག་བྱ་ཞིང་འཆུན་བཙལ་ལོ། ཁ་འབྱེད་གཉིས།
གར་གསུམ་ཞེས་སོ་སོར་བགྲོད་ཡང་ཆབས་གཅིག་ཏུ་ཡོང་བས་ཁ་འབྱེད་གཉིས་
དང་། འཇུག་འདྲེན་སྡུད་གསུམ་སྟེ་ལྔ་ལ་རྡོ་རྗེ་གར་གྱི་འཁྲུལ་འཁོར་ཞེས་སོ། །
བཅོ་བརྒྱད་པ་ནི་ཉོན་མོངས་སེལ་བའི་འཁྲུལ་འཁོར་ཞེས་བྱ་སྟེ། དེ་ལ་ནང་ཚན་
དུ་ཕྱེ་ན་བརྒྱད་ཡོད། དང་པོ་གཏི་མུག་སེལ་བ་རྣམ་སྣང་གི་ཕྱག་རྒྱ་ནི། བྱང་ཆུབ་
མཆོག་གི་ཕྱག་རྒྱ་སྙིང་གར་བཅས་ནས། མདུན་དུ་བརྐྱང་ལ། གཡས་གཡོན་སྟེང་
འོག་རྣམས་སུ་གཅུ་ཞིང་། ནུ་མ་དང་ཕོ་བར་རྡེག །རྒོད་པ་སེལ་བ་ནི། སྐྱིལ་ཀྲུང་
ངང་ནས་སྲིན་ལག་གཉིས་འདུད་པའི་སོར་མོར་གཞན་རྣམས་ཀྱིས་ལྟག་པའི་ཆུ་བ་
ནས་མནན་ཏེ་ལྟག་པ་དགུག །རོ་སྟོད་གཡས་གཡོན་དུ་ལན་གསུམ་གསུམ་དྲག་དུ་
གཅུ། ལག་པ་སྟེང་དུ་བརྐྱང་སྟེ། སྤྱི་བོར་ཐལ་ལྕག་རྒྱག།ལན་གསུམ་ཁྲོ་ཆིག་སེལ་བ་
ནི། ལག་གཉིས་པུས་མོ་ནས་བླངས་ཏེ། གཞག་ཤ་བརྡབ་ཅིང་མདུན་དུ་བརྐྱང་ནས།
དོན་ཡོད་གྲུབ་པའི་ཕྱག་རྒྱ་བཅས་པ་སྙིང་ག་དང་ལྟེ་འོག་ཏུ་བརྡབ། གཡོན་པའི་
ལག་ངར་བསྲངས་ནས་གཅུད་དོ། །གནོད་བྱེད་གཟིར་བ་ནི། སྐྱིལ་ཀྲུང་ངང་ནས།
•181-



ནི་གུའི་ཆོས་སྐོར་གྲུབ་པའི་དགོངས་རྒྱན།
ལག་པ་འབར་བའི་ཕྱག་རྒྱ་བཅས་གཡས་དང་གཡོན་དང་དབུས་དང་སྟེང་དང་འོག་
ཕྱོགས་ནས་ཅུང་ཟད་རྒྱབ་ལ་དགྱེད་དེ། གཡས་གཡོན་དུ་ལན་གསུམ་གསུམ་སྐོར་
བ་དང་ལྷན་ཅིག་མིག་གདངས་ཤིང་ཤུགས་བསྐྱེད་པའི་ལྟ་སྟངས་ཀྱིས་མིག་ཀྱང་
བསྐོར་རོ། །ཞེ་སྡང་སེལ་བ་མི་བསྐྱོད་པའི་ཕྱག་རྒྱ་ནི། །སྐྱིལ་ཀྲུང་བྱས་ནས་དཔྱང་
ཕྲག་བརྡབ། སོར་བཅུ་བསྣོལ་བས་བྲང་གི་དབུས་ནས་བསྡམས་ཤིང་། གྲུ་མོ་
ཕྱིར་བཀྱེད་ལ་གཡས་གཡོན་དུ་ལན་གསུམ་གསུམ་གཅུ་བ་དང་། ལག་གཉིས་ས་
གནོན་བྱས་ཏེ། གཡས་གཡོན་དབུས་གསུམ་དུ་ཁྲོ་བོའི་ལྟ་སྟངས་ཀྱིས་བལྟའོ། །ང་
རྒྱལ་སེལ་བ་འོད་དཔག་མེད་ཀྱི་ཕྱག་རྒྱ་ནི། རྡོ་རྗེའི་སྐྱིལ་ཀྲུང་གི་ངང་ནས་ལག་
ངར་བསྲངས་པའི་མཉམ་བཞག་ཤུགས་བསྐྱེད། མཉམ་བཞག་བཏེགས་ནས་ཕོ་
བར་རྡེག་ཅིང་བསྡམས། ཡང་ལག་ངར་བསྲངས་པ་སོགས་ལན་གསུམ། དེ་རྗེས་
རླུང་ཕྱིར་འབུད་པ་དང་ལྷན་ཅིག་ཧ་དྲག་པོ་ལན་གསུམ་བརྗོད། འདོད་ཆགས་སེལ་
བ་ནི། བཅའ་གཞིའི་ངང་ནས་རྐང་པ་གཡས་གཡོན་རེ་མོས་སུ་ལན་གསུམ་བསྐོར་
ཞིང་གཡབ། དེ་ནས་གན་རྐྱལ་དུ་འདུག་སྟེ། རྐང་པ་གཡས་བརྐྱང་གཡོན་བསྐུམ་
དང་། གཡོན་བརྐྱང་གཡས་བསྐུམ་བྱེད། ལག་པ་ནམ་མཁར་བརྐྱང་ནས་ཟིན་
སྣོལ་བའི་ཕྱག་རྒྱ་བྱ། བདེ་ཆེན་འབེབས་པ་ཆེ་བ་སེར་སྣ་སེལ་བ་ནི། སྐྱིལ་ཀྲུང་
བཅས་པ་ལས། ཀག་གིས་ལངས་ཏེ་འདོམ་འཇལ་བརྐྱང་། རླུང་འཁྲབ་བྱ། སྡིགས་
མཛུབ་བྱས་ཏེ་གཡས་གཡོན་དང་། སྟེང་འོག་དང་། མདུན་རྒྱབ་ཏུ་བསྐོར། རླུང་
སྒྱུར་ཞིག་བྱས་ལ་མཆོག་སྦྱིན་བརྐྱང་ལུས་དགྱེད་པར་བྱ། འདི་ལ་ཀོག་ལངས་ཟེར་
རོ། །བདེ་བ་འབེབས་པ་ཆུང་བ་པ་ནི། གསུམ་སྤྲུགས་ཞེས་བྱ་བ་ལག་པ་གཡས་
གཡོན་གཉིས་སྟེང་ནས་འོག་ཏུ་སྤྲུག་པ་དང་། རོ་སྟོད་དྲག་ཏུ་སྤྲུག་པ་ལ་ཟེར། དེ་
- 182 -



ནི་གུའི་འཁྲུལ་འཁོར་རྩ་འགྲེལ།
ཡང་སེམས་པའི་སྐྱིལ་མོ་ཀྲུང་བཅས་ནས། གསུམ་སྤྲུགས་བྱ། དེ་ནས་ལག་པ་
གཡས་སྟེང་དང་གཡོན་འོག་ཏུ་བྱས་ལ་བསྣོལ། ལག་མཐིལ་གྱེན་དུ་བསྟན། ལག་
མགོ་གཡོན་གྱི་འོག་ཏུ་གཡས་བཅུག་སྟེ། གཡས་པའི་སྲིན་ལག་གིས་གཡོན་པའི་
སྲིན་ལག་བསྡམས། མདུན་དུ་བརྐྱངས་པས། ལག་ངར་གཅུས་ལ་བོར་བ་དང་།
ལག་སྟབས་དེ་ཉིད་གོ་ལྡོག་པས་ཀྱང་གཅུས་ལ་བོར། རེ་རེ་བཞིན་ཤུགས་འཇུག་
ཐེངས་གསུམ་གསུམ་བྱེད། དེ་ནས་གཡོན་ཁུ་ཚུར་དཔུང་པའི་ཐད་ཀ་ནས་མདུན་
གྱི་གཡོན་ཟུར་ལ་བརྐྱང་། གཡས་ཀྱི་ཁུ་ཚུར་གྱི་བཞུད་ཐེངས་གསུམ་བྱ། །གཡས་
པ་ལ་ཡང་དེ་བཞིན་དུ་བྱ། ཡང་གསུམ་སྤྲུགས་མཐར་འབེབས་བྱའོ། །ཕྱི་མ་འདི་
ལ་གསུམ་སྤྲུགས་ཟེར་ཏེ་འགྱོད་པ་དང་། ཡིད་མི་བདེ་བ་དང་། རྣམ་རྟོག་སེལ་བ་
ཡིན། འཁྲུལ་འཁོར་འདི་རྣམས་ལ། སོ་སོར་དམིགས་པའི་གནད་རེ་ཕལ་ཆེར་ལ་
ཡོད་དེ། རྩ་བའི་གཞུང་ཚིག་ལས་ཤེས་པར་བྱའོ། །དེ་ལྟར་ན་འདི་རྣམས་ཡེ་ཤེས་
མཁའ་འགྲོ་ནི་གུའི་ཞལ་གྱི་གདམས་པ། རླུང་སེམས་དབུ་མར་ཐིམ་པ་དང་། རྩ་
མདུད་གྲོལ་བའི་མན་ངག་རང་ལུས་ཐབས་ལྡན་གཙོ་བོར་གྱུར་པ། གྲོལ་ལམ་
མཆོག་སྒྲུབ་ཀྱི་མན་ངག།ལུས་སྦྱོང་བཅོ་བརྒྱད་པ་ཞེས་བྱ་བ་ཡིན་ཏེ། འདིའི་རྩ་བའི་
གཞུང་ནི། ཞལ་ཤེས་ཅུང་ཟད་གབ་པ་དང་། ཚིག་མང་པོའི་གསེབ་ཏུ་འཐོར་བས་
སྡུད་མི་ཤེས་པ་དག་མང་དུ་ཡོད་ལ། མི་མཁས་པས་སྦྱར་བའི་སྡོམས་ཐན་ཐུན་ཡོད་
སྲིད་ནའང་ལག་ལེན་གསལ་པོ་ཐོན་པ་མེད་པར་མངོན་པས། འདིའི་ལག་ལེན་ནུབ་
ཏུ་ཉེ་བར་མཐོང་བའི་ཕྱིར། མི་ནུབ་ཅིང་རྒྱས་པར་བྱ་བའི་དོན་དུ། དཔལ་ལྡན་
ཤངས་པའི་བཀའ་བརྒྱུད་ལ་མོས་པ་ཅུང་ཟད་ཐོབ་པ། ཏཱ་ར་ནཱ་ཐས་མ་སྦས་ཤིང་
གསལ་བར་བཀོད་པའོ།། །།མངྒ་ལཾ།།
-183-



ནི་གུའི་ཆོས་སྐོར་གྲུབ་པའི་དགོངས་རྒྱན།
---
---
---
༄༅། །ན་མོ་གུ་རུ་བེ།
དབྱིངས་སྐྱེ་བ་མེད་པའི་ནམ་མཁའ་ལ། །མདངས་འགག་པ་མེད་པའི་དཀྱིལ་
འཁོར་རྒྱས། །ཐུགས་རྗེའི་འོད་བརྒྱ་འགྱེད་པ་ཡི། །ཕ་བླ་མ་རྡོ་རྗེ་འཆང་ལ་འདུད། །རྗེ་
དེ་ཉིད་ཀྱི་ཐུགས་རྗེའི་ཆར་སྤྲིན་ལས། །ཆོས་གདམས་ངག་གི་ཆར་རྒྱུན་ཕབ་པ་དེ། །མི་
ཁོ་བོའི་སེམས་ཀྱི་ཞིང་སར་བབས། །འབྲས་བུ་ཉམས་རྟོགས་ཀྱི་ལོ་ཏོག་རྒྱས། ཁྱེད་
སྐལ་ལྡན་ཡོད་ན་འདི་ལས་ལོང་། །དཔལ་རྡོ་རྗེ་འཆང་ཆེན་སྐད་པ་དེས། །རྒྱུད་
མཐའ་ཡས་གསུངས་པའི་སྙིང་པོ་ལྔ། །ཟབ་དགུ་བསྡུས་པའི་ཉེ་ལམ་ཞིག །མིང་
ནེ་གུ་ཆོས་དྲུག་ཞེས་བྱ་བ། །མ་མཁའ་འགྲོ་ཀུན་གྱི་གསང་ཚིག་དེ། །ངེས་གསང་
བདུད་རྩིའི་སྙིང་པོ་དེ། །ཕ་བླ་མའི་ཞལ་གྱི་བདུད་རྩི་སྟེ། །དུས་དེ་རིང་རྒྱལ་ཁམས་
ཀྱི་རྣལ་འབྱོར་པ། །ཕྱོགས་མེད་ཀྱི་ལྡུམ་བུར་སྤྱོད་པ་ཞིག །ངེས་མེད་ཀྱི་ཚུལ་ལ་
སྤྱོད་བཞིན་དུ། །གནས་རི་གོང་དཔལ་གྱི་གཞལ་ཡས་འདིར། །དོན་སྙིང་པོ་རྡོ་
རྗེའི་གླུ་རུ་ལེན། །གནས་སྤྱི་བོ་བདེ་ཆེན་གྱི་འཁོར་ལོ་ལས། །བརྡ་སྐྱེ་མེད་མཚོན་
པ་ཨ་ཡི་གདའ། །འཕྲུལ་བདུད་རྩི་འབབ་པ་དམིགས་པའི་གནད། །ཉམས་སྡིག་
སྒྲིབ་དག་པའི་ངེས་ཤེས་ཅན། །མིང་ཡང་དག་བྱེད་སྟོད་ར་ཟེར། །འདི་སྔོན་འགྲོ་
ལ་གནད་དུ་ཆེ་བ་ཞིག་གདའ། །རྟེན་རྡོ་རྗེའི་ལུས་ལ་རྩ་ཐིག་གི་འགྲོས། །གཞི་
གནད་དུ་ཆེ་བ་འཁོར་ལོ་བཞི། །འཕྲལ་འབར་འཛག་རང་ལུས་དགའ་བཞིའི་
འགྲོས། །འདི་རྒྱུད་སྡེའི་ངེས་གསང་གནད་དུ་ཆེ། །རྐྱེན་ཐབས་དང་ཤེས་རབ་
འཛོམ་པ་ལས།གཞི་རང་སེམས་གཉུག་མ་ངོ་སྤྲོད་པ། །རྟེན་ཐིག་ལེ་དབབ་ལྡོག་
-184 -



ནི་གུའི་མགུར།
དགའ་བཞིའི་འགྲོས། །དེ་ཡིན་ནི་ལས་ཀྱི་གཏུམ་མོ་ཡིན། །ཟེར་ནི་གཞན་ལུས་ཀྱི་
གདམས་པ་ཟེར། །འདོད་ཡོན་ལམ་འཁྱེར་ལ་གནད་དུ་ཆེ། །མི་ཁོ་བོས་བདེ་སྟོང་
དབྱེར་ མེད་ དུ་ བསྒོམས། ཁྱེད་ འདིར་ འདུས་ཀྱང་ བདེ་ སྟོང་ དབྱེར་ མེད་
བསྒྲུབས། །ཚེ་གཅིག་གི་སངས་རྒྱས་སྒྲུབ་འདོད་ན། །ལམ་གཞན་ལ་མེད་དོ་སྐལ་
ལྡན་ཀུན། །བདེ་དྲོད་རང་འབར་ཞིག་མཛད་དེ་འཚལ། །ཕྱི་སྣང་བ་སྒྱུ་མའི་ལམ་
འཁྱེར་ཏེ། །ལུས་རྒྱས་ཀྱང་སེམས་ཀྱི་རང་སྣང་ཙམ། །རང་སྣང་ལྷ་སྐུ་རང་ཤར་
ལ། །སྒྱུ་མ་ལྟར་རང་བཞིན་མེད་པ་ཞིག །སྒྱུ་ལུས་ཀྱི་གདམས་པའི་སྙིང་པོའི་དོན། མི་
ངན་ཀྱང་འདི་ལ་ཉམས་ལེན་བྱས། །ཆགས་སྡང་གི་སྣང་བ་རང་སར་དག །ཨ་མཐས་
སྦྲུལ་ གྱི་ མདུད་ པ་ ཞིག ཁྱེད་ འདིར་ འདུས་ ཀྱང་ ཨ་ མཐས་ བཤིག་ པ་ ཞིག་
འཚལ། །འཕྲལ་འདུན་པ་སྒྱུར་པའི་གནད་ཀ་ལས། །རིག་པའི་རང་རྩལ་ཕྱོགས་
མེད་ཀྱི་གདངས། །དངོས་འཛིན་གྱི་འཆིང་བ་འགྲོལ་བ་ལ། །ངེས་མེད་དུ་སྦྱོང་པ་
གནད་དུ་ཆེ། །མིང་ཡང་རྨི་ལམ་གྱི་གདམས་ངག་ཟེར། །སྒྱུ་ལུས་པ་རྣམས་ལ་མཁོ་
བ་ལགས། །གཞི་གདོད་མའི་ རང་ ཞལ་ ལྟ་བ་དང་། །རྐྱེན་མོས་གུས་གདུང་བའི་
ཤུགས་དྲག་དང་། །གནད་རླུང་སེམས་འདུས་པའི་རྟེན་འབྲེལ་ ལས། །སེམས་རྡོ་
རྗེའི་རང་བཞིན་འོད་གསལ་ཆེ། །དུས་ཉིན་པར་རྩོལ་བ་བསྐྱེད་བསྐྱེད་ནས། །མཚན་མོ་
རང་ཤར་གྱི་གསལ་སྣང་ཅན། །གསལ་ཙམ་ཉིད་ནས་སྟོང་པར་ཤར། །གསལ་སྟོང་
དབྱེར་མེད་ཀྱི་འོད་གསལ་ཟེར། །ཞུ་བདེ་དང་གཉུག་མ་འདྲེས་པ་ལས། །ཉམས་
བདེ་ཙམ་ཉིད་ནས་རང་དག་གཅིག །བདེ་སྟོང་དབྱེར་མེད་ཀྱི་འོད་གསལ་ཡིན། །སེམས་
རང་བཞིན་གདོད་ནས་དག་པ་ལ། ། སྒྲིབ་གཉིས་བརྫུན་གྱི་སྟོང་ཟོབ་ཡལ། །དག་པ་
གཉིས་ལྡན་གྱི་འོད་གསལ་ཡིན། ། འོད་གསལ་ལམ་གྱི་འབྲས་བུ་སྟེ། །རྗེ་རྡོ་རྗེ་
- 185 -



ནི་གུའི་ཆོས་སྐོར་གྲུབ་པའི་དགོངས་རྒྱན།
འཆང་ཆེན་གྱི་སྤྱན་སྔ་རུ། །གདམས་ངག་རྣམས་ཕུ་ཐག་ཆོད་པར་ཞུས། །ཞུས་པ་
ཙམ་ལ་ཡང་མ་བཞག་པར། །རང་སེམས་དང་འདྲེས་པའི་ཉམས་ལེན་བྱས། །བན་
བུན་ཉམས་ཀྱི་འཆར་སྒོ་དག །འགྱུར་མེད་རྟོགས་པའི་གཏན་ཡུལ་ཟིན། ཁྱེད་
འདིར་འདུས་ཀྱང་འོད་གསལ་རྩེ་གཅིག་ཏུ་བསྒོམས། །ངོ་མཚར་རླུང་སེམས་འཕྲུལ་གྱི་
གནད། །སེམས་རྩེ་གཅིག་གྱེན་དུ་འཕང་བ་དང་། །ཅིར་སྣང་ལ་བར་དོའི་འདུན་པ་
སྦྱོངས། །གང་ཤར་ལ་དག་སྣང་ལམ་འཁྱེར་བྱ། །འཕོ་བ་དང་བར་དོའི་གདམས་ངག་
ཟེར། །ལས་དང་པོ་པ་ལ་གནད་དུ་ཆེ། །སེམས་མ་བཅོས་གཉུག་མའི་རང་ངོ་ལ། །
གང་ཤར་རྗེན་ཆེར་གྱི་ངང་ལ་ཞོག །སྒོ་གསུམ་མ་བཅོས་སོ་མའི་ངང་། །རང་བབས་
ལྷུག་པའི་གདམས་པ་ཟེར། །སལ་ལེ་དང་སིང་ངེའི་ངང་དུ་སྒོམས། །ལྷོད་དེ་དང་
ཤིགས་སེའི་རྒྱ་ཡན་གྱི་ངང་། །སེམས་གང་ཤར་ངོ་ཤེས་ཀྱི་རྣལ་འབྱོར་བ། །ཤར་
ཙམ་ཉིད་ནས་རང་སར་གྲོལ། །མིང་ཡང་རང་གྲོལ་གྱི་གདམས་ངག་ཟེར། ། གསལ་
བ་དང་སྟོང་པ་ཟུང་འཇུག་གསུམ། །སེམས་གནས་སམ་འགྲུའམ་ཇི་ལྟར་རུང་། །
གདོད་ནས་རང་གནས་ཀྱི་ངོ་ཤེས་ལ། །སྐུ་གསུམ་རང་ཤར་གྱི་གདམས་ངག་ཟེར། །
འགྱུ་བ་འགྱུ་སྟོང་གི་ངང་དུ་ཐིམ། །མཉམ་རྗེས་ཀྱི་ས་མཚམས་ཞིག་ནས་ཐལ། །མདོ་
རྒྱུད་ཀྱི་མཁྱེན་རྒྱ་ཅན་མང་ལགས་ཤིང་། །གདམས་ངག་གི་བདག་པོ་མང་མོད་
ཀྱང་། །དོན་འདི་ལས་མེད་ཅེས་བྱ་བ་ཉུང་། །རང་གྲོལ་ཕྱག་ཆེན་གྱི་རྣལ་འབྱོར་
འདི། །མདོ་རྒྱུད་ཀྱི་སྙིང་པོར་ལགས་པར་འཁུམས། །མི་ཁོ་བོས་དེ་ལྟར་ཉམས་
སུ་བླངས། ཁྱེད་འདིར་འདུས་ཀྱང་དེ་ལྟར་ཉམས་ལེན་མཛོད། །རང་ཤར་ཕྱོགས་མེད་
ཀྱི་དག་སྣང་གཅིག །གང་སྣང་མོས་གུས་ཀྱི་ལམ་འཁྱེར་ལ། །མོས་གུས་ཀྱི་རྩ་བ་
བླ་མར་ཤར། །ཟླ་མ་ཡི་དམ་དབྱེར་མེད་ཀྱི་ ངང་། །ཡི་དམ་དེ་སྒྱུ་མར་རང་ཤར་
• 186-



ནི་གུའི་མགུར།
ཞིག །རང་ཤར་མ་བཅོས་ལྷུག་པའི་ གདངས། །ཡིན་ནི་དག་སྣང་ཕྱོགས་མེད་
འཁྲིད། །ཟེར་ནི་ལམ་འཁྱེར་རྣམ་གསུམ་ཟེར། །མི་ཁོ་བོས་ཀྱང་དག་སྣང་ཕྱོགས་
མེད་དུ་སྦྱངས། ཁྱེད་འདིར་འདུས་ཀྱང་དག་སྣང་ཕྱོགས་མེད་དུ་སྦྱོངས། །ཐབས་
འགག་མེད་ཀྱི་གནད་དེ་དག་སྣང་ལ་གདའ། །སེམས་གསལ་སྟོང་ལྷ་སྐུའི་སྣང་ཆ་
དང་། །རང་རིག་པ་འགྱུར་མེད་བདེ་བའི་ངང་། །དེ་དང་པོ་ཉིད་ནས་སྐྱེ་བ་མེད། །གང་
ལ་མ་སྐྱེས་པ་ལ་འགག་པ་ མེད། །སེམས་སྐྱེ་འཆི་མེད་པའི་རང་བཞིན་ཏེ། །འཕྲལ་
དྲིན་ཅན་གྱི་བླ་མས་ངོ་སྤྲོད་པ། །མིང་ཡང་རང་སེམས་འཆི་མེད་ཟེར། །བསྐྱེད་
རྫོགས་སྙིང་པོར་དྲིལ་བ་གཅིག་ན་གདའ། །རླུང་དང་རྣམ་རྟོག་སེམས་གསུམ་པོ། །
དབྱིངས་སུ་བསྡོམས་པ་ཉམས་ལེན་གྱི་གནད། །འཁྲུལ་འཁོར་གྱི་ཁ་བསྒྱུར་ཉམས་ལེན་
གྱི་རྩལ། །གཞན་ལུས་ལ་ཐོགས་པ་མེད་པ་ཡི། །ཐིག་ལེ་འཛག་མེད་ཀྱི་རང་གྲོལ་
ལས། །དགའ་བཞི་དབྱིངས་སུ་ངོ་སྤྲོད་པ། །མིང་ནི་རང་ལུས་འཆི་མེད་ཟེར། །རླུང་
སེམས་རང་དབང་དུ་ཆུག་གཅིག་རྣལ་འབྱོར་པ། །འཕྲལ་འཕྲིན་ལས་རྣམ་བཞིའི་
བསྒྲུབ་པའི་གནད། །ཕ་དྲིན་ཅན་རྩ་བའི་བླ་མ་དང་། །མྱུར་མཛད་ཡེ་ཤེས་མགོན་
པོ་གཉིས། །མཚན་ཐ་དད་དོན་ལ་ཁྱད་པར་མེད། །མོས་གུས་ཉག་གཅིག་གི་རྣལ་
འབྱོར་ལས། །དངོས་གྲུབ་རྣམ་གཉིས་ཀྱི་ཀློང་བརྡོལ་ནས། །འགྲོ་དོན་ལྷུན་གྲུབ་
ཏུ་འཆར་བ་ལགས། །དབྱངས་མཆོད་པར་འབུལ་ལོ་མཚན་ལྡན་རྗེ། །དཔལ་རྡོ་
རྗེ་འཆང་ཆེན་ནས་བརྩམས་ཏེ། །ཕ་རྩ་བའི་བླ་མ་ཐམས་ཅད་ལ། །ཉམས་དབྱངས་
ཀྱི་གླུ་འདི་མཆོད་པར་འབུལ། ཁྱེད་འདིར་འདུས་ཀྱི་སྐལ་ལྡན་ཕོ་མོ་ལ། །ངེས་
གསང་གི་བདུད་རྩི་རོ་མཆོག་འདི། །དགའ་དོན་གྱི་ཚུལ་དུ་བྱིན་པ་ལགས། །བདག་
ཕྱོགས་རིས་མེད་པའི་རྒྱལ་ཁམས་པ། །རོ་སྙོམས་ཀྱི་རྣལ་འབྱོར་གུ་ཡངས་པོ། །
• 187 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཆོས་བརྒྱད་ཀྱི་དགྲ་མཁར་ཞིག་པ་ཞིག །གཉུག་མའི་གཏན་ས་ཟིན་པ་ཞིག །དངོས་
ཀུན་གྱི་རང་ཞལ་ལྟ་བ་པོ། །ཆོས་ཐ་སྙད་ཚིག་ལ་མ་རྨོངས་ཀྱང་། །མཁས་འདོད་
ཀྱི་བཟང་འཛིན་དབྱིངས་སུ་གྲོལ། །འཕྲལ་ལུས་སེམས་ཐ་མལ་དུ་སྣང་བ་ཙམ། །དྲིན་
ཅན་གྱི་མཁན་པོས་གནང་པའི་མིང་། །ཀུན་དགའ་སྙིང་པོ་ཞེས་བྱ་བ་ཡིན། །རང་
སེམས་ཀྱི་རང་བཞིན་ངོ་སྤྲོད་པ། །མི་སངས་རྒྱས་སུ་གཏོང་བའི་བཀའ་དྲིན་ཅན། །ཕ་
བླ་མས་བཀའ་དྲིན་རྩལ་བ་ནི། །མིང་ཏཱ་ར་ནཱ་ཐ་ཞེས་བྱ་བ་ཡིན། །དེང་སྙིང་གཏམ་གྱི་
ཚུལ་དུ་སྨྲས་པ་ཡིན།། །།ཞེས་པའང་རང་ལོ་ཉེར་ལྔ་པ་ལ་རི་གོང་དཔལ་གྱི་མགོན་
པོའི་གནས། རང་བྱུང་མགོན་པོའི་དྲུང་དུ་ཚོགས་ཀྱིས་འཁོར་ལོའི་ཚེ་གླུར་བླངས་པ་
།། དགེའོ།།
• 188-



ནས་
་་་་་་
དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག
༄༅།།དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག་འཁྲུལ་
མེད་རྡོ་རྗེའི་རྒྱ་མདུད་ཅེས་བྱ་བ་བཞུགས་སོ།
རིན་ཆེན་རྣམ་བདུན་གསེར་གྱི་ཕྲེང་། །འཛིན་མཛད་བླ་མའི་གསང་བ་གསུམ། །མོས་གུས་
སྙིང་གི་ཆུ་སྐྱེས་ལ། །བརྟན་བཞུགས་སྒོ་གསུམ་བྱིན་གྱིས་རློབས། །སྔོན་ཅད་ལུགས་འདིར་
སྒོམ་དོན་ངག་དུ་བརྗོད་པའི་སྲོལ་མི་འདུག་ཀྱང་། ཐམས་ཅད་མཁྱེན་པ་དྲུག་པ་ཆོས་ཀྱི་དབང་
ཕྱུག་གིས་ནཱ་རོའི་ཆོས་དྲུག་ཆེན་མོའི་རྩ་ཚིག་མཛད་པས་བློ་དམན་ལ་གསལ་ཐེབས་སླ་བའི་ཕན་
པ་ཆེན་པོའི་རྒྱུན་སྲོལ་འདུག་པ་ལྟར།ལུགས་འདིའི་ཆོས་དྲུག་ལའང་དེ་ལྟར་མེད་ཀ་མེད་དུ་
འདུག་ཅེས་ཉམས་ལེན་མཁན་རྣམས་ནས་སྔ་རྗེས་ནན་གྱིས་བསྐུལ་བ་ལྟར་འབྲི་བ་ལ། རིན་
ཆེན་རྣམ་བདུན་བརྒྱུད་པར་བཅས་པ་དང་། ཆོས་བདག་མཁའ་འགྲོ་སྡེ་ལྔ། མྱུར་མཛད་ཡེ་
ཤེས་ཀྱི་མགོན་པོ་འཁོར་དང་བཅས་པས་བཀའི་གནང་བ་བསྩལ་ཞིང་བྱིན་གྱིས་བརླབ་ཏུ་
གསོལ།དེ་ལ་སྔོན་འགྲོའི་ངག་འདོན་རྣམས་གཞན་དུ་བཀོད་ཟིན། འདིར་གསེར་ཆོས་དང་
པོ་རྩ་བ་ནི་གུ་ཆོས་དྲུག་རྗེ་བཙུན་ཆེན་པོའི་ཁྲིད་ཡིག་ཏུ། རྒྱས་པ་དམིགས་སྐོར་དྲུག་ཅུ་རྩ་
བདུན། འབྲིང་པོ་བཅུ་བདུན།བསྡུས་པ་སྟན་གཅིག་མར་དྲུག་ཏུ་གསུངས་པ་ལས།འདིར་
ཉམས་ཁྲིད་རྒྱས་པ་ལ་འཇུག་པའི་དབང་དུ་བྱས་ཤིང་། དེ་ལས་དངོས་གཞི་སྒོམ་པའི་སྐབས་
སུ་མེད་ཀ་མེད་རྣམས་སྡོམ་དུ་བཀོད་པའི་ཐོག་མར་གཏུམ་མོ་བདེ་དྲོད་འོད་འབར་གྱི་སྔོན་
འགྲོ་ལུས་གནད་མེའི་སྟོང་ར་གསལ་འདེབས་པ་ནི། རང་ཉིད་རྡོ་རྗེ་ཕག་མོ་སྐུ་མདོག་
དམར། །སྤྱན་གསུམ་སྐྲ་གྲོལ་རུས་པའི་རྒྱན་ཆས་སྤྲས། །རྡོ་རྗེ་ཐོད་ཁྲག་བསྣམས་
ཤིང་མེ་ཕུང་དབུས། །པད་ཉི་མི་རོའི་གདན་ལ་གཡས་བརྐྱང་བཞུགས། །དར་དམར་
གུར་ཕུབ་ལྟ་བུའི་སྟོང་རའི་ནང་། །འོད་དམར་དྲོད་ཀྱི་རང་བཞིན་ཁྱབ་པའོ། །ཞེས་
• 189-



ནི་གུའི་ཆོས་སྐོར་གྲུབ་པའི་དགོངས་རྒྱན།
པས་ལུས་ཀྱི་སྟོང་ར་ནན་ཏུ་གསལ་འདེབས་པ་ནི་འོག་དངོས་གཞི་ལའང་མཚུངས་སོ། །མེ་རྒོད་དམིགས་པ་ནི།
རང་གི་ལྟེ་བའི་མདུན་རྒྱབ་མཁལ་ཁུང་གཉིས། །མེ་གོང་ཟླུམ་པོ་དམར་ལ་རེག་བྱ་
ཚ། །ལྕགས་བསྲེགས་གོང་བུ་དང་མཚུངས་བཞི་སྒྲོམ་གསལ། །དྲག་རླུང་སྦྱོར་བས་
མེ་གོང་བཞི་པོ་འཐབ། །མེ་སྟག་ཆེམ་ཆེམ་ལུས་ཀྱི་ནང་ཁྱབ་པས། །སྟོད་སྨད་ཚ་
དྲོད་འུར་རེ་འབར་བར་གྱུར། །དངོས་གཞི་གཏུམ་མོ་ཟས་ཟ་ལ།རྩའི་སྟོང་ར་དང་ཐིག་ལེ་གསལ་
འདེབས་ནི། རང་ལུས་ལྷར་གསལ་དབུ་མ་དྲང་ལ་སྲབ། །དམར་གསལ་གཡས་གཡོན་
རོ་རྐྱང་དམར་དང་དཀར། །འཁོར་ལོ་བཞི་པོ་གདུགས་རྩིབས་ལྕགས་བསྲེགས་
མཚུངས། །བཤང་སྒོར་རླུང་དཀྱིལ་ཟླ་གམ་སྔོན་པོ་གཡོ། །རྩ་གསུམ་འདུས་མདོར་
རཾ་དམར་མེའི་རང་བཞིན། །དབུ་མའི་ཡས་སྣར་ཧཾ་དཀར་མགོ་ཐུར་ལྟ། །དཀར་
ཆའི་རང་བཞིན་བསིལ་ཞིང་བདེ་རྒྱས་གསལ། །དེ་གསལ་ཐེབས་ནས་རླུང་སྦྱོར་དང་གཏུམ་མོ་
གསལ་འདེབས་ནི། རྡུབ་དགང་གཞིལ་འཕེན་འོག་རླུང་བསྐུམ་པ་ཡིས། །བུམ་ཅན་
སྦྱོར་བས་རླུང་རྣམས་རོ་རྐྱང་བརྒྱུད། །རླུང་དཀྱིལ་ལས་བྱུང་དང་བཅས་ལྟེ་འོག་
འདུས། །རཾ་ཡིག་བུས་པས་མེ་ལྕེ་སྤུ་ཤད་ལྟར།།ཕྲ་ཞིང་གསལ་ལ་ཇེ་རིང་འབར་
བར་གྱུར། །དེ་ཡིས་ནུས་པ་རྙེད་ནས་འབར་འཛག་ནི། །གཏུམ་མོའི་མེ་ལྕེས་སྤྱི་བོའི་ཧཾ་ལ་
རེག །བྱང་སེམས་དཀར་པོའི་རྒྱུན་བབས་རཾ་ལ་ཐིམ། །མདུན་ཕྱོགས་མེ་དང་རྒྱབ་
ཕྱོགས་བྱང་སེམས་རྒྱུན། །བར་མ་ཆད་པས་བདེ་དྲོད་ཚད་མེད་སྐྱེས། །བོགས་འདོན་གཏུམ་
མོ་གོས་གྱོན་གདན་འདིང་ཐུན་མོང་ནི། གནས་ཁང་རྡོ་རྗེའི་ས་གཞི་ར་བ་གུར། །པད་ཉིའི་གདན་
བཅས་ལྕགས་བསྲེགས་རང་བཞིན་ལ། །ལྷ་སྐུ་རྒྱན་སོགས་མེ་ལྕེ་ཡལ་ཡལ་འབར། །
གཏུམ་མོའི་མེ་ཡིས་ལུས་ནང་གང་བར་གྱུར། །འགྲོ་དུས་རྟར་ཞོན་པ་ནི། རང་ཉིད་ཡི་
དམ་སྣང་སྟོང་ཞེན་བྲལ་གསལ། །རླུང་གི་ལྷ་མོ་དཀར་ལྗང་གཤོག་པ་ཅན། །
• 190 -



དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག
གཉིས་ཀྱིས་མཆན་ཁུང་གཡས་གཡོན་ནས་བཏེགས་ཏེ། །གང་འདོད་གནས་
སུ་ཐོགས་མེད་ཕྱིན་པར་གྱུར། །ཅེས་གསལ་གདབ་ལ།འཇམ་རླུང་བཟུང་ནས་ཕྱིན་པས་
དཀའ་བ་མེད་ཅིང་ལུས་སྦྱོང་དུ་འགྱུར་བར་གསུངས་སོ། ། ༈ སྒྱུ་ལུས་ཆགས་སྡང་རང་གྲོལ་གྱི་དབང་
བོ་རབ་ཀྱི་ལམ་ཁྱེར་ནི། འདུས་བྱས་མི་རྟག་ནམ་འཆི་ཆ་མེད་པས། །ཅིས་ཀྱང་དགོས་
མེད་རང་ཉིད་ཡི་དམ་ལྷ། །སྤྱི་བོའི་བླ་མར་མོས་གུས་གསོལ་བཏབ་པས། །རང་
ཐིམ་དུས་གསུམ་སྤྲོས་བཅད་ལྷུག་པར་བཞག །དབང་པོ་འབྲིང་གི་ལམ་ཁྱིར་ནི། ལྷ་དང་
བླ་མ་མོས་གུས་དྲན་འདུན་གསུམ། །རྟག་ཏུ་མི་འབྲལ་རང་གཞན་སྣོད་བཅུད་ཀུན། །
སྣང་ཡང་བདེན་པར་མ་གྲུབ་སྒྱུ་མ་དང། །རྨི་ལམ་དངོས་ཡིན་འཛིན་མེད་རང་ངོ་
བསྐྱང༌། །དབང་པོ་ཐ་མ་འགྲོ་དྲུག་སྒྱུ་མར་འཆར་བྱེད་ཀྱི་དམིགས་པ་ལ་གནད་བརྒྱད་ཡོད་པའི་དང་
པོ་ནི། རང་ཉིད་ཡི་དམ་ལྟེ་འོག་ཆོས་འབྱུང་དཀར། །ཟུར་གཅིག་མདུན་བསྟན་འོད་
ཀྱི་རང་བཞིན་གསལ། །གཉིས་པ་ནི།དེ་དག་རིགས་དྲུག་སེམས་ཅན་སོ་སོ་ཡི། །ཆ་
བྱད་སྤྱོད་ཚུལ་ཅན་གྱིས་ཁྲིགས་མེར་གང་། །གསུམ་པ་ནི།དེར་སྐྱེའི་བག་ཆགས་ལྟེ་
འོག་རྩ་ཡིག་གཟུགས། །མཁའ་མཉམ་འགྲོ་བཅས་བདེན་མེད་སྒྱུ་མའོ། །བཞི་པ་ནི།
མ་རྒན་འདི་རྣམས་བདེན་མེད་བདེན་པར་བཟུང་། །རྟག་ཏུ་འཁོར་བར་འཁྱམས་པ་སྙིང་
རེ་རྗེ། །ལྔ་པ་ནི། འདི་རྣམས་འཁོར་བའི་འཇིགས་ལས་མྱུར་སྒྲོལ་བར། །ཕ་གཅིག་བླ་
མ་མཁྱེན་ནོ་ཐུགས་རྗེས་སྐྱོབས། །དྲུག་པ་ནི། དེ་ལ་སེམས་གཏད་གཅིག་ཡལ་གཉིས་
ཡལ་ཏེ། །མཐར་ནི་ཀུན་ཡལ་ཆོས་འབྱུང་སྟོང་པར་གྱུར། །བདུན་པ་ནི། སེམས་ཉིད་
གཏད་སོ་ཐམས་ཅད་བྲལ་བ་ཡི། །འཛིན་མེད་རང་བབ་ངང་དུ་ཤིགས་སེར་བཞག །
བརྒྱད་པ་ནི། རང་གཞན་སྣོད་བཅུད་སྣང་བཞིན་མ་གྲུབ་ལ། །མེད་སྣང་སྒྱུ་མ་རྨི་ལམ་
ལྟ་བུའོ། །ནད་ལམ་ཁྱེར་གྱི་གནད་གསུམ་ནི། ནད་རྣམས་དགེ་སྦྱོར་སྐུལ་འདེབས་བླ་མ་
- 191.



-
-
-
-
-
ནི་གུའི་ཆོས་སྐོར་གྲུབ་པའི་དགོངས་རྒྱན།
ཡི། །ཐུགས་རྗེ་དོན་ལ་མེད་སྣང་སྒྱུ་མ་སྟེ། །དེ་ཡང་སེམས་ལས་གཞན་མེད་ལྟེ་འོག་
གི། །ཆོས་འབྱུང་གཤམ་ནས་ཐོན་ཏེ་ས་འོག་ཡལ། །གདོན་ལམ་ཁྱེར་གྱི་གནད་གསུམ་
ལས་སྔ་མ་གཉིས་གོང་དང་འདྲ།དམིགས་པ་ནི། ལྟེ་འོག་ཆོས་འབྱུང་རིགས་དྲུག་སེམས་ཅན་
གསལ། །མདུན་དུ་གདོན་བགེགས་སྒྱུ་མར་སྣང་བ་ཉིད། །སྣ་ནས་ཆོས་འབྱུང་ནང་
རྔུབས་ཁ་འདུས་པས། །རིགཡཏས་དྲུག་གནས་འཁྱམས་ལས་འབྲས་ཡིད་ཆེས་
ཏེ། །གནོད་པའི་སེམས་ཞི་བྱང་ཆུབ་སེམས་ལྡན་གྱུར། ༈ །རྨི་ལམ་ཉིང་འཁྲུལ་རང་
དག་གི་ཁྲིད་རྐང་དང་པོ་རྨི་ལམ་བཟུང་བ་ལ། རྩ་བ་རང་ཟིན་ཐིག་ལེ་དབང་བཞིའི་གནད་ནི། རང་
ལུས་ལྷར་གསལ་དབུ་མ་ཤེལ་སྦུབས་ལྟར། །དཀར་འཚེར་སྣེ་གཉིས་སྤྱི་བོ་གསང་
གནས་ཟུག །ཧཾ་དཀར་ཧཱུྃ་དམར་མགོ་བོ་གྱེན་མཐུར་ལྟ། །ཧཾ་ལས་ཐིག་ལེ་དཀར་
པོ་སྲན་ཙམ་ཆད། །སྙིང་གར་སླེབས་པས་ཉོན་མོངས་གཏི་མུག་དག །ཁོག་སྟོད་
ཡང་ཁྱོད་ཧཱུྃ་ལས་དམར་པོ་ཆད། །སྙིང་གར་སླེབས་པས་ཉོན་མོངས་འདོད་ཆགས་
དག །ཁོག་སྨད་ཡང་ཁྱོད་གཉིས་འཛོམ་ཞེ་སྡང་དག །སྙིང་ཐད་བདེ་སང་ཐིག་ལེ་
དཀར་དམར་གཉིས། །དབུ་མར་འབྲོས་འདེད་ཚུལ་འཁོར་བུམ་དབང་ངོ༌། །གཅིག་
རྗེས་གཅིག་ཟིན་རེག་པ་གསང་བའི་དབང་། །རེག་པས་ལུས་སེམས་བདེ་ཕྲིལ་ཤེས་
རབ་དབང་། །གཅིག་ལ་གཅིག་ཐིམ་ཡལ་བ་བཞི་པའོ། །ཞེས་དང་། ཐམས་ཅད་
སྣང་ཡང་བདེན་མེད་སྒྱུ་མ་སྟེ། །མི་རྟག་མོས་གུས་རྨི་ལམ་ལམ་དུ་ཁྱེར། །ཅེས་པ་ནི་
བར་མཚམས་ཐམས་ཅད་དུ་དྲན་དགོས། མ་ཟིན་ན་སྤོགས་ཆོག་འཆུག་མེད་གནད་དགུ་ལས་རྟོག་མེད་ལམ་
ཁྱེར་དམིགས་པ་རྒྱ་བསྐྱེད་པ་ནི། ཁ་སྦྱོར་རླུང་བཟུང་ཐིག་ལེ་སྙིང་གར་འཁོར། །དཀར་པོ་སྣ་
བུག་གཡས་དང་དམར་གཡོན་ནས། །ཐོན་ཏེ་སྨིན་མཚམས་འཁོར་ཞིང་མདུན་ཐད་
བབས། །བདེ་མཆོག་ཡབ་ཡུམ་སྐུར་གྱུར་དབྱིངས་སུ་ཡལ། །དམིགས་པའི་གཞི་བསྡུ་
-192-



དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག
བནི། སྙིང་དབུས་བླ་མ་ཐུགས་ཀར་ཧཱུྃ་བཅས་དཀར། །འོད་འཕྲོས་སྣང་བ་ཀུན་ཁྱབ་
འོད་དུ་ཞུ། །རང་ཐིམ་རང་ཉིད་སྙིང་གའི་བླ་མར་ཐིམ། །བླ་མ་ཧཱུྃ་ཐིམ་དེ་ཡང་མི་
དམིགས་གྱུར། །རྟོག་བཅས་ལམ་ཁྱེར་ནི།མགྲིན་རྩ་པདྨ་དམར་པོ་འདབ་མ་བཞིའི། །ལྟེ་བར་
ཨོཾ་ཡིག་དམར་པོའི་འོད་ཟེར་གྱིས། །མགྲིན་པའི་ཕྱོགས་ཁྱབ་རྫུན་སྣང་འདི་དག་
རྣམས། །རྨི་ལམ་ཡིན་པར་ཅིས་ཀྱང་ཤེས་པར་བྱ། །ཟིན་ནས་སྦྱོང་བ་ནི། ཡ་ང་ཐོག་
བརྫིས་ལུས་ཀྱི་སེམས་སྦྱོང་ཞིང་། །ཡི་དམ་སྒོ་དགུ་བ་སྤུ་ཧཱུྃ་སྔོན་མགོ །ནང་བསྟན་འོད་
ཀྱིས་ལུས་ཁྱབ་འོད་གོང་ཉིད། །མཐའ་ནས་དབུས་ཡལ་སེམས་ཀྱིས་ལུས་སྦྱང་
བྱ། །སྤེལ་བ་ནི།འབྱུང་བ་བཞི་དང་སེམས་ཅན་ཕྲ་རགས་རྣམས། །གཅིག་ནས་དུ་
མར་སྤེལ་ཞིང་བསྡུ་བ་དང་། །སྟག་ལ་སེང་གེ་གདོན་ལ་འཇིགས་བྱེད་སོགས། །
ཐུག་ཕྲད་གང་འདུལ་གཉེན་པོས་སྤེལ་སྦྱང་བྱ། །སྤྲུལ་པ་ནི། རྨི་ལམ་སྣང་ཚད་བདེན་
པར་མ་གྲུབ་པས། །རང་ཉིད་འབྱུང་བཞི་སེམས་ཅན་ཕྲ་དང་རགས། །འཇིག་རྟེན་
འཇིག་རྟེན་འདས་པའི་གཉེན་པོ་ནི། །གང་འདུལ་སྤྲུལ་ནས་སེམས་ཀྱིས་རྩལ་སྦྱང་
བྱ། །བསྒྱུར་པ་ནི། རྨི་ལམ་བདེན་མེད་གང་བྱས་ཆོག་པས་ན། །མེ་ཉིད་ཆུ་དང་བེམ་
པོ་སེམས་ཅན་སོགས། །དངོས་པོ་ཕན་ཚུན་ལྷ་སྐུ་སྣ་ཚོགས་བསྒྱུར། །ལྷར་སྣང་
མཚན་ཉིད་སུམ་ལྡན་འཆར་བར་བྱ། །ཡུལ་སྣང་ལྟ་བ་ནི། ཡིད་ལུས་མཁའ་ལྡིང་ཤུགས་
དང་དབུ་མའི་ནང་། །ལྟེ་བར་ཨ་དཀར་འོད་ཟེར་སྣ་ནས་ཐོན། །སངས་རྒྱས་ཞིང་
དང་འགྲོ་དྲུག་གནས་ཀུན་གསལ། །ཅི་འདོད་ཡུལ་སྣང་གཏན་ལ་འབེབས་པར་
བྱ། ༈ །འོད་གསལ་གཏི་མུག་རང་སངས་ལ། བདག་མེད་མ་ལ་བརྟེན་ནས་འཛིན་པ་ནི། མགོ་
ནང་པད་ཉིར་བདག་མེད་མ་སྔོན་མོ། །གྲི་ཐོད་ཁ་ཊཾ་གཡོན་བསྐྱང་སྐུ་ཆུང་ལ། །
ཡན་ལག་དོད་པའི་ཐུགས་ཀར་ཨ་དཀར་པོ། །ཤིན་ཏུ་ཕྲ་བའི་འོད་ཀྱིས་ཀླད་པ་
-193 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ནས། །ལུས་ནང་རིམ་གང་གདོས་བཅས་དངོས་པོ་སྦྱང་། །བདེ་མཆོག་ལྷན་སྐྱེས་
སྐུར་གྱུར་ཨ་ཡིག་ལ། །དམིགས་པས་འོད་འཕྲོས་བདག་མེད་སྐུ་དང་ནི། །རང་
ལུས་ནང་གང་ཕྱིར་འཕྲོས་སྣང་བ་ཀུན། །ཁྲ་གསལ་ཁྱབ་སྟེ་ཤེས་པ་རང་བབས་
གློད། །གཉིད་དུས་ཐུགས་ཀའི་ཨ་ལ་སེམས་བཟུང་བྱ། །ཨ་ཡིག་ལ་བརྟེན་ནས་འཛིན་
པ་ནི། ལུས་ནང་དབུ་མ་དཀར་པོ་སྦ་ལྕག་ཙམ། །ལྟེ་འོག་ཨ་དཀར་འོད་ཀྱིས་དབུ་
མ་དང༌། །རང་ལུས་ཕྱི་རོལ་རིམ་གྱིས་ཁྲ་གསལ་ཁྱབ། །ཉལ་དུས་ལྟེ་བའི་ཨ་ལ་
སེམསས་བཟུང་བྱ། །བླ་མ་ལ་བརྟེན་ནས་འཛིན་པ་ནི། རང་ལྷའི་སྙིང་གར་པད་ནང་བླ་
མ་དཀར། །ཞི་འཛུམ་ཐུགས་ཀར་ཐིག་ལེ་དཀར་འོད་འཕྲོས། །སྐུ་དང་རང་ལུས་
སྣང་བ་ཁྲ་ལམ་གསལ། །ཉལ་ཚེ་ཐུགས་ཀའི་ཧཱུྃ་ལ་སེམས་གཏད་བྱ། །ཐུན་མཚམས་
སྐུ་གསུམ་ལམ་ཁྱེར་ནི། སྤྱོད་ལམ་ཀུན་ཏུ་གང་ཤར་ངོ་བོ་ཡི། །སྟོང་པ་ཆོས་སྐུ་གསལ་
བ་སྤྲུལ་པའི་སྐུ། །དབྱེར་མེད་ལོངས་སྐུ་ལམ་ཁྱེར་རྣམ་གསུམ་པོ། །མི་འབྲལ་ཡེངས་
མེད་དྲན་ཤེས་བསྟེན་པར་བྱ། །བསྲེ་བ་བཞི་ནི། སྟོང་ན་གསལ་བ་གསལ་ན་སྟོང་
པར་བསྲེ། །མཉམ་གཞག་ཉམས་མྱོང་རྗེས་ཐོབ་ཉིད་དུ་བསྲེ། །ཉིན་མོའི་སྒོམ་པ་
མཚན་མོའི་གཉིད་དང་བསྲེ། །བདེ་སྟོང་བསྲེས་ནས་རང་བབས་ངང་ལ་བཞག ༈ །
འཕོ་བ་མ་བསྒོམས་སངས་རྒྱས་ཀྱི་དང་པོ་ཆོས་སྐུ་འོད་གསལ་གྱི་འཕོ་བ་གསལ་འདེབས་དྲན་འདུན་
བཏང་བ་ནི། རང་བབ་རྣམ་གསུམ་འབྲལ་མེད་སྐྱོང་བ་ཡིས། །ཉིན་མཚན་འོད་གསལ་
འདྲེས་ནས་འཆི་བའི་ཚེ། །ཐིམ་རིམ་ངོ་ཤེས་གཞུག་མའི་ངང་དུ་བཞག་འོད་གསལ་
མ་བུ་གཅིག་འདྲེས་རང་གྲོལ་བྱ། །གཉིས་པ་ཟུང་འཇུག་ཡི་དམ་གྱི་འཕོ་བ་ནི། རང་ཉིད་ལྷར་
གསལ་སྤྱི་བོ་མདའ་གང་ཐད། །ཡི་དམ་དཔལ་ལྡན་འཁོར་ལོ་སྡོམ་པ་བཞུགས། ༈ །
ལུས་ནང་དབུ་མ་དཀར་པོ་མཚན་ཉིད་ལྡན། །མས་སྣ་གསང་བར་ཁ་ཟུམ་ཡར་སྣ་
-194-



དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག
ནི། །ཚངས་བུག་ཧད་པོར་ཁ་བྱེ་དེ་ཡི་ནང་། །ལྟེ་ཐད་རང་སེམས་ཨ་ཡིག་དཀར་
ལ་འཚེར། །མར་སྣར་ཧཱུཾ་སྔོན་རླུང་གི་རང་བཞིན་གསལ། ༈ །རླུང་སྦྱོར་གྱིས་བསྐུལ་
ཧཱུྃ་གིས་ཨ་ཡིག་བཏེགས། །ཡི་གེ་གཉིས་བརྩེགས་སྤྱི་བོར་རྒྱ་ངས་ཀྱིས་ཐོན། །ཡི་
དམ་ཐུགས་ཀར་སླེབས་པས་དབྱེར་མེད་གྱུར། །ལན་བདུན་བསྐྱར་བའི་མཚམས། ཡི་
དམ་ཐུགས་ལས་ཡི་གེ་གཉིས་བརྩེགས་བྱུང་། །དབུ་མར་སོ་སོའི་གནས་སུ་ལྗིད་
ལྡན་ཆགས། །ཐུན་འཇོག་པའི་ཚེ། ཡི་དམ་འོད་ཞུ་རང་ཐིམ་ཧཱུྃ་ཡིག་ལས། །འོད་སྔོན་
འཕྲོས་པས་ཚངས་བུག་བཀག་པར་གྱུར། །གསུམ་པ་བྱིན་རླབས་བླ་མའི་འཕོ་བ་ནི། རང་ཉིད་
ལྷར་གསལ་སྤྱི་བོར་བླ་མ་བཞུགས། །ལུས་ནང་དབུ་མ་སོགས་ཚིག་རྐང་གསུམ་གོང་ལྟར་ལ།
ལྟེ་ཐད་རང་སེམས་ཐིག་ལེ་དཀར་ལ་སེར། །ཟླུམ་འདྲིལ་སྲན་མ་ཙམ་གསལ་རླུང་སྦྱོར་
གྱིས། །སྤྱི་གཙུག་ནས་ཐོན་ བླ་མའི་ཐུགས་ཀར་ཐིམ། །ལན་བདུན་མཚམས།བླ་མའི་
ཐུགས་ ལས་ ཐིག་ ལེ་ མར་ བབས་ ཏེ། །དབུ་ མའི་ ལམ་ བརྒྱུད་ ལྟེ་ བར་ ལྗིད་
བཅས་གནས། །ཐུན་མཐར། བླ་མ་འོད་ཞུ་རང་ཐིམ་བདེ་བས་ཁྱབ། །ཚངས་བུག་
ཐིག་ལེ་དཀར་པོས་བཀག་པར་གྱུར། །ལྷན་ཐབས་ཀྱི་མན་ངག་ཡེ་ཤེས་སྐར་ཁུང་མ་ནི།
རང་ལུས་ལྷ་སྐུ་ཁོང་སྟོང་ནང་དབུས་སུ། །དབུ་མ་དཀར་པོ་སྦ་ལྕག་ཙམ་གྱི་ནང་། །
ལྟེ་ཐད་ཆོས་འབྱུང་དཀར་པོ་ཟུར་གཅིག་མདུན། །བསྟན་དབུས་རང་སེམས་ཨ་
དཀར་སྲན་ཆུང་ཙམ། ༈ །རླུང་གིས་རིམ་འཕར་ཤུགས་དྲག་བཅེར་བ་ཡིས། །ཆོས་
འབྱུང་ཁ་བརྡབ་སྐར་མདའ་འཕངས་བཞིན་སོང་། །ཚངས་བུག་ནས་ཐོན་མཁའ་
དབྱིངས་མཐོན་པོར་ཡལ། །དབྱིངས་རིག་ནམ་མཁའ་གཅིག་འདྲེས་གཡེར་མེད་
གྱུར། །ལན་བདུན་མཐར།མཁའ་ནས་ཨ་དཀར་ལམ་བྱུང་དབུ་མར་ཞུགས། །ཆོས་
འབྱུང་ནང་དབུས་ལྗིད་བཅས་གནས་པར་གྱུར། ༈ །བར་དོ་རྒྱལ་བ་ལོངས་སྐུ་ནི། རབ་
，
-195 -



ནི་གུའི་ཆོས་སྐོར་གྲུབ་པའི་དགོངས་རྒྱན།
འོད་གསལ་ཆོས་སྐུ་ནི་འཕོ་བ་དང་པོ་དང་དོན་གཅིག།འབྲིང་པོ་ལོངས་སྐུ་རང་ཤར་ནི། རང་མདུན་
ཆོས་འབྱུང་སྔོན་པོ་རྩ་བ་ཕྲ། །གདེངས་ཀ་གྱེན་གཡེལ་མ་རྟོགས་མ་ཡི་མངལ། །རྟོགས་
ན་འོག་མིན་ཆོས་དབྱིངས་ཕོ་བྲང་ངོ༌། ༈ །དེ་ནང་རང་ཕྱིན་ཧཱུཾ་ཡིག་སྔོན་པོར་གྱུར། །
འོད་འཕྲོས་ཆོས་འབྱུང་ལ་ཕོག་དུས་གསུམ་གྱི། །སྐྱེ་བ་གནས་བཞིའི་ལས་དང་
བག་ཆགས་སྦྱངས། །ཕྱིན་ཆད་འགྲོ་བ་དྲུག་གི་སྐྱེ་སྒོ་བཀག ༈ །ཧཱུཾ་ཡིག་འོད་ཞུ་
བདེ་མཆོག་ལྷན་སྐྱེས་གྱུར། །སྤྱི་བོར་བཞི་རྫོགས་གདན་ལ་བླ་མ་བཞུགས། །སྣང་
བ་འདི་དག་བར་དོ་དངོས་སུ་འདུག །དཔལ་ལྡན་རྩ་བའི་བླ་མ་རིན་པོ་ཆེ། །བར་
དོར་ལོངས་སྐུ་འཐོབ་པར་མཛད་དུ་གསོལ། །ཚིག་རྐང་ཕྱི་མ་ལན་ཁ་ཤེས་བརྗོད། ཐ་མ་
སྤྲུལ་སྐུ་རང་ཤར་ནི། བར་དོའི་འཁྲུལ་སྣང་འདི་དག་བསྒྱུར་བར་བྱ། །གཟུགས་སུ་
སྣང་ཚད་འཁོར་ལོ་སྡོམ་པའི་སྐུ། །སྒྲ་གྲགས་ཡི་གེ་བདུན་པའི་རང་སྒྲ་འུར། །དྲན་
རྟོག་ཡུལ་བཅས་འོད་གསལ་སྒྱུ་མའོ། །སྤྱི་གནད་འཆུག་མེད་ནི། སྐྱེ་འགྲོ་ཕོ་དང་ཞེ་
སྡང་སྐྱེ་བའི་ཡུལ། །གཡས་ཟུར་འཁོད་ལ་མཆོད་པ་བཞི་རྫོགས་ཕུལ། །བར་དོར་
ལོངས་སྐུ་འཐོབ་པར་མཛད་དུ་གསོལ། །གསོལ་བཏབ་འཁོར་ལོ་སྡོམ་པའི་སྐུ་རུ་
གྱུར། ༈ །སྐྱེ་འགྲོ་མོ་དང་འདོད་ཆགས་སྐྱེ་བའི་ཡུལ། །གཡོན་ཟུར་འཁོད་ལ་མཆོད་པ་
བཞི་རྫོགས་ཕུལ། །བར་དོར་ལོངས་སྐུ་འཐོབ་པར་མཛད་དུ་གསོལ། ༈ །གསོལ་
བཏབ་རྡོ་རྗེ་རྣལ་འབྱོར་མ་རུ་གྱུར། ༈ །རྟག་ཏུ་བླ་མར་མོས་གུས་རང་གཞན་ཀུན། །
ལྷར་གསལ་བདེན་མེད་ འདུན་པས་ རྒྱབ་བརྟེན་བྱ། །དེ་ལྟར་བར་དོའི་དམིགས་པ་
གསུམ་པོ་དེ་རྣམས་སྔ་མའི་སྟེང་དུ་ཕྱི་མ་རིམ་གྱིས་བསྣན་དགོས་ཤིང་། སྦྲུལ་ཤད་ཡོ་པ་རྣམས་སུ་ཅུང་
ཟད་མཚམས་བཅད་ནས་གསལ་ཐེབ་ངེས་བྱའོ། །གསེར་ཆོས་གཉིས་པ་སྡོང་པོ་ཕྱག་ཆེན་གྭའུ་མ་ལ། སྔོན་
• 196 -



དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག
འགྲོ་རང་བབས་རྣམ་གསུམ་གྱི་དང་པོ་ཞི་གནས་སྐབས། །སྒོ་གསུམ་མ་བཅོས་རང་བབ་རྣམ་
གསུམ་ངང་། །རྣམ་རྟོག་ངོས་བཟུང་འོག་འགྱུ་རྒྱ་འབྱམས་བཅད། །བྱིང་ན་བསིང་
ཞིང་རྒོད་ན་ལྷོད་ཀྱིས་གློད། །ཧད་དེ་ཆད་དེ་གླང་ཆེན་ལྟ་སྟངས་བྱ། །དེའི་རྩལ་སྦྱོང་
ནི། མ་ཡེངས་རང་བབ་ངང་དུ་ལྟ་སྟངས་ནི། །མཐོ་དམན་སྣ་ཚོགས་ཆོས་སྤྱོད་
རྒྱས་དང་བསྡུས། །སྤྱོད་ལམ་བཟང་ངན་ངེས་མེད་དང་བསྲེས་ནས། །ཅི་བྱས་
དགེ་སྦྱོར་ངང་དུ་ཚུད་པར་བྱ། །ལྷག་མཐོང་སེམས་ཚོལ་ནི། སེམས་ཀྱི་ངོ་བོ་གང་ཡིན་སྐྱེ་
འགག་ཅི། །ཡུལ་སྣང་གང་བྱུང་རྣམ་རྟོག་སེམས་ཡིན་མིན། །ཡུལ་དང་རྣམ་རྟོག་ཡོད་
མེད་ རྩད་ བཅད་ནས། །མཐར་ཐུག་ རིག་ སྟོང་ རྗེན་པའི་ དབྱིངས་སུ་བསྐྱལ། །
དངོས་གཞི་སྐྱོན་བཞི་རང་གྲོལ་གྱི་དང་པོ་ངོ་བོ་སྐྱོང་བ་ནི། གནས་འགྱུ་ཐམས་ཅད་དྲན་པས་
ཟིན་བྱས་ཏེ། །ངོ་ཤེས་ཙམ་ལས་བཟོ་བཅོས་མི་བྱ་ཞིང་། །གང་ཤར་དགག་སྒྲུབ་
སྤང་བླང་རེ་དོགས་བྲལ། །ཅིར་ཡང་མི་བསྒོམ་སྐད་ཅིག་མ་ཡེངས་བྱ། །ངོ་སྤྲོད་གསལ་
འདེབས་ནི། ཉེ་དྲགས་རང་ངོ་མ་ཤེས་ཟབ་དྲགས་པས། །ངོས་མ་ཟིན་ཅིང་སླ་དྲགས་ཡིད་
མ་ཆེས། །བཟང་དྲགས་བློར་མ་ཤོང་བའི་སྐྱོན་བཞི་སྤང་། །རང་བཞིན་གསལ་སྟོང་
གཉུག་ མ་ འདི་ ཉིད་ ལས། །འཁོར་ འདས་ ཆོས་ཞེས་ རྡུལ་ ཙམ་ མ་ གྲུབ་ བོ། །
རྗེས་སྐུ་གསུམ་རང་ཤར་ནི།ཐ་མལ་ཤེས་པ་མ་བཅོས་སོ་མ་ཉིད། །གདོད་ནས་ངོ་བོ་སྟོང་
པ་ཆོས་ཀྱི་སྐུ། །གསལ་བ་སྤྲུལ་སྐུ་ཟུང་འཇུག་ལོངས་སྤྱོད་རྫོགས། །ཡིན་ལ་ཡིན་
བཞིན་ཤེས་པས་རྟག་ཏུ་བསྐྱང་། །བོགས་འདོན་ནི། མོས་གུས་དྲག་པོ་སྙིང་རྗེ་ཚད་
མེད་བསྐྱེད། །བུམ་ཅན་རླུང་བཟུང་ལྷ་སྐུ་སྣང་སྟོང་བསྒོམ། །བདེ་སྟོང་འོད་གསལ་
ཉམས་རྣམས་ཕྱག་རྒྱ་ཆེའི། །ཉམས་དང་བསྲེས་ཏེ་བོགས་ཆེན་བཏོན་པར་བྱ། །
གེགས་བསལ་བ་ནི། ལུས་སེམས་དགའ་བདེ་རིག་པའི་གསལ་ཆ་དང༌། །མི་རྟོག་སྟོང་
- 197 -
-



ནི་གུའི་ཆོས་སྐོར་གྲུབ་པའི་དགོངས་རྒྱན།
པའི་ཉམས་ལ་མི་ཞེན་ཅིང་། །སྣང་བར་བདེན་འཛིན་སྟོང་ལྟ་ཧད་པོ་སྟེ། །ཕྱོགས་
རེར་ཤོར་པའི་གེགས་ལས་གྲོལ་བར་བྱ། །གསེར་ཆོས་གསུམ་པ་ཡལ་ག་ལམ་ཁྱེར་རྣམ་
གསུམ་གྱི་དང་པོ་བླ་མ་ལམ་ཁྱེར་གྱི་སྔོན་འགྲོ་ནི། མདུན་གྱི་ནམ་མཁར་པོ་ལས་པདྨ་ནི། །
འདབ་བཞིའི་ལྟེ་བ་དང་ནི་འདབ་མ་བཞིར། །ཨ་ལས་ཟླ་བའི་དཀྱིལ་འཁོར་རེ་
རེའི་སྟེང་། །དབུས་སུ་བླ་མ་འཁོར་ལོ་སྡོམ་པ་དཀར། །ཤར་དུ་དགྱེས་མཛད་རྡོ་
རྗེ་དཀར་པོ་དང་། །ལྷོ་རུ་གསང་བ་འདུས་པ་སྐུ་མདོག་སེར། །ནུབ་ཏུ་མ་ཧཱ་མཱ་ཡཱ་
དམར་པོ་སྟེ་། །ཐམས་ཅད་རྡོ་རྗེ་དྲིལ་བུ་ཐུགས་ཀར་བསྣོལ། །བྱང་དུ་འཇིགས་
བྱེད་ལྗང་གུ་གྲི་ཐོད་འཛིན། །ཀུན་ཀྱང་རིན་ཆེན་རུས་པའི་རྒྱན་གྱིས་སྤྲས། །གནས་
གསུམ་འབྲུ་གསུམ་ལྟེ་བར་ཧཱུྃ་ཁྲ་བོ། །འོད་འཕྲོས་བླ་མ་ཡི་དམ་སངས་རྒྱས་རྣམས། །
རང་འདྲའི་རྣམ་པར་སྤྱན་དྲངས་གཉིས་མེད་ཐིམ། །སླར་ཡང་འོད་འཕྲོས་རིགས་
ལྔ་སྤྱན་དྲངས་ཏེ། །དབང་བསྐུར་རྒྱལ་བ་རིགས་ལྔས་དབུར་བརྒྱན་གྱུར། །བླ་མ་
རིན་པོ་ཆེས་བདག་ལ་མངོན་པར་དབང་བསྐུར་དུ་གསོལ། །ལན་གསུམ། གསོལ་བ་བཏབ་
པས་བླ་མའི་དཔྲལ་བ་ནས། །ཨོ་དཀར་འཕྲོས་པས་རང་གི་དཔྲལ་བར་ཐིམ། །བུམ་
པའི་དབང་ཐོབ་ལུས་ཀྱི་སྒྲིབ་པ་དག །བསྐྱེད་རིམ་བསྒོམ་དབང་སྤྲུལ་སྐུ་མངོན་དུ་
བྱས། །མགྲིན་པའི་ཨ་ལས་ཨཱ༔་དམར་མགྲིན་པར་ཐིམ། །གསང་བའི་དབང་ཐོབ་
ངག་གི་སྒྲིབ་པ་དག །རྫོགས་རིམ་སྒོམ་དབང་ལོངས་སྐུ་མངོན་དུ་བྱས། །ཐུགས་
ཀའི་ཧཱུྃ་ལས་ཧཱུྃ་སྔོན་སྙིང་གར་ཐིམ། །ཤེར་ཡེའི་དབང་ཐོབ་ཡིད་ཀྱི་སྒྲིབ་པ་དག །
ཟུང་འཇུག་སྒོམ་དབང་ཆོས་སྐུ་མངོན་དུ་བྱས། །འཁོར་རྣམས་འོད་ཞུ་གཙོ་བོ་ཉིད་
ལ་ཐིམ། །དེ་ཡང་འོད་ཕུང་ཁྲ་ཆེམ་རང་ལ་ཐིམ།།བཞི་པའི་དབང་ཐོབ་ཆ་མཉམ་
སྒྲིབ་པ་དག །སྤྲོས་བྲལ་སྒོམ་དབང་སྐུ་བཞི་མངོན་བྱས་གྱུར། །དངོས་གཞི་ནི། རང་
• 198-



དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག
ཉིད་ཡི་དམ་ལྷར་གསལ་སྤྱི་བོ་རུ། །པད་ཟླའི་གདན་ལ་རྩ་བའི་བླ་མ་ནི། །བཀྲག་
མདངས་འོད་འབར་འཛུམ་བཅས་བཞུགས་པ་ལ། །བདག་སོགས་འགྲོ་ཀུན་མགྲིན་
གཅིག་གསོལ་འདེབས་གྱུར། །བླ་མ་རིན་པོ་ཆེ་ལ་གསོལ་བ་འདེབས། །བདག་
འཛིན་བློ་ཡིས་ཐོང་བར་བྱིན་གྱིས་རློབས། །དགོས་མེད་དགྱུད་ལ་སྐྱེ་བར་བྱིནཋསྒྱུ་
ལུས་རྨི་ལམ་འབྱོངས་བར་བྱིནཎའོད་གསལ་ཕྱག་རྒྱ་ཆེན་པོ་མངོན་དུ་འགྱུར་བར་
བྱིན་ གྱིས་རློབས། །ཞེས་གསོལ་འདེབས་ལ་ཐུན་གྱི་དངོས་གཞི་བྱ།ལམ་ཁྱེར་ནི། གཟུགས་
སྣང་ཅི་ཤར་བླ་མ་སངས་རྒྱས་ཡིན། །བླ་མས་བདག་ཅག་འཁོར་བ་ལས་བསྒྲལ་
ནས། །སངས་རྒྱས་ས་ལ་བཀོད་པ་བཀའ་དྲིན་ཆེ། །ཞེས་མོས་ལ་ཕྱག་མཆོད་ཡན་ལག་
བདུན་པ་སྤྱི་ལྟར་བྱ། ཅིར་སྣང་བླ་མ་བླ་མ་རང་གི་སེམས། །རང་སེམས་སྤྲོས་བྲལ་སྣང་སྟོང་
ཟུང་འཇུག་གོ །ཞེས་ཐག་བཅད། གཉིས་པ་ཡི་དམ་ལམ་ཁྱེར་ནི། རང་མདུན་པདྨ་འདབ་
བཞིའི་ལྟེ་བ་དང༌། །འདབ་མ་རྣམས་ལ་ཟླ་དཀྱིལ་རེ་རེའི་སྟེང་། །དབུས་སུ་འཁོར་
ལོ་སྡོམ་པ་དཀར་ལ་སྔོ། །རྡོར་དྲིལ་ཡུམ་འཁྱུད་རིན་ཆེན་རུས་པས་བརྒྱན། །ཡུམ་
མཆོག་རྡོ་རྗེ་ཕག་མོ་སྐུ་མདོག་དམར། །གྲི་གུག་ཐོད་ཁྲག་བསྣམས་པས་ཡབ་ལ་
འཁྱུད། །ཤར་གྱི་འདབ་མར་མཁའ་འགྲོ་མ་དཀར་མོ། །བྱང་དུ་ལཱ་མ་ལྗང་གུ་ནུབ་
ཕྱོགས་སུ། །དུམ་སྐྱེས་དམར་མོ་ལྷོ་རུ་གཟུགས་ཅན་སེར། །གྲི་ཐོད་ཁ་ཊཾ་ག་བསྣམས་
ཤིང་གཡས་བསྐྱང་གི། །གར་སྟབས་རོ་གདན་ལ་གནས་རུས་པ་དང་། །རིན་པོ་ཆེས་
བརྒྱན་མེ་འབར་དབུས་ན་བཞུགས། །གནས་གསུམ་འབྲུ་གསུམ་མཚན་ལས་འོད་
འཕྲོས་པས། །རང་འདྲའི་ཡེ་ཤེས་སེམས་དཔའ་སྤྱན་དྲངས་ཐིམ། །སླར་ཡང་རིགས་
ལྔ་སྤྱན་དྲངས་དབང་བསྐུར་བས། །སོ་སོའི་རིགས་བདག་རིགས་ལྔས་དབུར་
བརྒྱན་གྱུར། །ཅེས་གསལ་བཏབ་ལ། དེ་བཞིན་གཤེགས་པ་ཐམས་ཅད་ཀྱིས་བདག་
• 199-



ནི་གུའི་ཆོས་སྐོར་གྲུབ་པའི་དགོངས་རྒྱན།
ལ་མངོན་པར་དབང་བསྐུར་དུ་གསོལ། །ལན་གསུམ། གསོལ་བ་བཏབ་པས་གཙོ་
བོའི་དཔྲལ་བ་ནས། །སོགས་ནས། འོད་ཞུ་རང་ལ་བསྟིམ་པའི་བར་གོང་ལྟར་བྱ། དངོས་
གཞི་ནི། རང་དང་གཟུགས་སུ་སྣང་བ་ཐམས་ཅད་ཀྱང་། །འཁོར་ལོ་བདེ་མཆོག་རྡོ་
རྗེ་རྣལ་འབྱོར་མ། །སྣང་ལ་རང་བཞིན་མེད་པའི་སྐུ་རུ་གསལ། །ཡིད་ཀྱིས་མཆོད་པ་
འབུལ། གསལ་མ་ཐེབས་ན་མཆོད་ཚིག་གང་འོས་བརྗོད་ཆོག །ཡི་དམ་ལྷར་གསལ་ཀུན་གྱིས་
སྔགས་བཟླས་འུར། །སྒྲ་གྲགས་ཀུན་ཀྱང་སྔགས་ཀྱི་རང་སྒྲ་སྟེ། །ཡིད་ཀྱི་རྟོག་
ཚོགས་སྒྱུ་མ་རྨི་ལམ་ལྟར། །ལྷ་སྔགས་རང་སེམས་སེམས་ཉིད་སྤྲོས་བྲལ་ལོ། །
ཅེས་མོས་ལ་ཡི་གེ་བདུན་པ་བཟླས་པས་ཐུན་གྱི་དངོས་གཞི་བྱ། །རྗེས་ནི། སྤྱི་གཙུག་བླ་མ་རང་
ལུས་ཡི་དམ་ལྷ། །ངག་ནི་བཟླས་བརྗོད་བཟའ་བཏུང་བདུད་རྩི་ཉིད། །དྲན་རྟོག་
སྒྱུ་མ་མདུན་དུ་བཀའ་སྲུང་སྟེ། །རྟག་ཏུ་འབྲལ་མེད་དྲུག་གི་ཉམས་ལེན་བྱ། །གསུམ་
པ་སྒྱུ་མ་ལམ་ཁྱེར་ནི། སྣང་བ་ཐམས་ཅད་རང་གི་སེམས་ཡིན་ཏེ། །སེམས་ནི་སྒྱུ་མ་རྨི་
ལམ་ཁོ་ན་ཉིད། །གཟུགས་སྒྲ་དྲི་རོ་རེག་བྱ་ཆོས་ཚོགས་དྲུག །དབང་པོ་དྲུག་ལ་
བཟང་ངན་ཅི་ཤར་ཡང་། །སྣང་བ་མ་འགགས་འཛིན་པ་མ་ཞུགས་པར། །ངོ་བོར་
བལྟས་ལ་གསལ་སྟོང་ངང་དུ་བཞག །གསེར་ཆོས་བཞི་པ་མེ་ཏོག་མཁའ་སྤྱོད་དཀར་དམར་
བསྒོམ་བཟླས་ཟུར་དུ་གསལ། །འདིའི་སྡེབས་སུ་འཕོ་བའི་དམིགས་འདོན་སྐབས་སུ་བབས་པས་སྔོན་
འགྲོ་སྤྱི་ལྟར་ལ་ཁྱད་པར་དམིགས་པ་དམར་མོ་ལ། རང་ཉིད་འཁོར་ལོ་བདེ་མཆོག་སྐུར་གྱུར་
པའི། །ལྟེ་བར་རླུང་སེམས་དབྱེར་མེད་ཨ་དཀར་གསལ། །སྤྱི་བོར་རྡོ་རྗེ་རྣལ་
འབྱོར་མ་དམར་མོ། །སྤྱན་གསུམ་དབུ་སྐྲ་གྲོལ་བས་སྐུ་སྟོད་ཁེབས། །གཞོན་ནུ་
བརླ་དང་སྐྱེ་གནས་ནུ་འབུར་རྒྱས། །ཕྱག་གཡས་རྡོ་རྗེ་མཐུར་སྡིགས་གཡོན་པ་
ཡིས། །ཐོད་ཁྲག་བདེ་རྒྱུན་སྟེང་ནས་ཞལ་དུ་གསོལ། །གྲུ་མོར་ཐབས་ཀྱི་རང་
，
L
，
- 200 -



དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག་
བཞིན་ཁ་ཊཾ་ག །ཕྱག་རྒྱ་ལྔ་དང་མགོ་བོའི་ཕྲེང་བ་འཆང་། །འཛུམ་ཁྲོ་ཞབས་གཉིས་
རང་གི་དཔུང་པར་བཞག །གསང་གནས་པདྨ་ཚངས་བུག་སྤྲད་པ་ལས། །ཨ་
ཡིག་འཕུར་ལ་ཁད་པས་ཡར་བལྟས་པས། །དེ་མཐོང་འགྲོ་འདོད་འདུན་པ་དྲག་
སྐྱེས་གྱུར། །ཅེས་གསལ་བཏབ་ལ་ཁྱད་འཕགས་གསོལ་འདེབས་སམ། སྤྲོ་ན་རྗེ་བཙུན་རིན་པོ་
ཆེའི་གསུང་བྱིན་རླབས་ཅན་འདིའང་བྱ་སྟེ། རྗེ་མཚན་ལྡན་གྱི་བླ་མ་རིན་ཆེན་དང༌། །དབྱེར་
མེད་རྗེ་བཙུན་མཁའ་སྤྱོད་མར། །བུ་མོས་གུས་གདུང་བས་གསོལ་བ་འདེབས། །
དུས་ད་ལྟ་བྱིན་གྱིས་བརླབ་ཏུ་གསོལ། །འགྲོ་དྲུག་གི་སྐྱེ་སྒོ་དགག་ཏུ་གསོལ། །བར་
དོའི་འཁྲུལ་འཁོར་བསལ་དུ་གསོལ། །ཐར་བའི་ལམ་སྣ་འདྲེན་དུ་གསོལ། །བྱིན་
རླབས་ཀྱི་ཚན་ཀ་འབེབས་སུ་གསོལ། །ཆོས་ཉིད་ཀྱི་དོན་དང་སྤྱད་དུ་གསོལ། །དུས་
ལ་བབ་པོ་ཐུགས་རྗེ་ཅན། །ཁྱེད་ཐུགས་ཆོས་ཉིད་ཀྱི་དཀྱིལ་འཁོར་དུ། །བདག་
སོགས་རིག་པ་དྲི་མེད་ཐིམ། །མཉམ་ཉིད་ངང་ལས་མ་གཡོས་པའི། །མོས་གུས་
ཀྱིས་ས་ལམ་བགྲོད་པར་ཤོག །ཅེས་དང་།ཁྱད་པར་དུ། རྗེ་བཙུན་རྡོ་རྗེ་རྣལ་འབྱོར་མས་
བདག་དག་པ་མཁའ་སྤྱོད་ཀྱི་གནས་སུ་འཁྲིད་པར་མཛད་དུ་གསོལ། །ཅེས་གསོལ་
བ་དྲག་ཏུ་བཏབ། ཐུགས་ལས་འོད་ཟེར་དཀར་པོ་ནར་གྱིས་བྱུང་། །ཨ་ལ་རེག་པས་
གྱེན་དུ་ཡེར་གྱིས་འཐེན། །ཚངས་བུག་བྷ་ག་ནས་སོང་ཐུགས་ཀར་སླེབ། །ཏོག་
སྒྲ་དང་བཅས་རྣལ་འབྱོར་མ་དཔལ་ཉིད། །མཁའ་ལས་ཇེ་མཐོར་མཁའ་སྤྱོད་ཞིང་
དུ་ཕེབ། །དེ་ཡང་འཇའ་ལྟར་ཡལ་ནས་མི་དམིགས་གྱུར། །དེ་འདྲ་ལན་བདུན་བསྐུར།
མཁའ་ལས་སྤྲིན་བརྡོལ་བཞིན་དུ་རྣལ་འབྱོར་མ། །ལམ་གྱིས་མར་བབས་དཔུང་
སྟེང་ཞབས་བཞག་པའི། །ཐུགས་ནས་རང་སེམས་ཨ་བྱུང་ལྟེ་བར་སླེབ། །ཡང་
གསོལ་འདེབས་སོགས་གོང་ལྟར་སྦྱང་། ཐུན་འཇོག་པ་དང་ཨ་བབ་རྗེས། རྣལ་འབྱོར་མ་ཡང་
-20l-



ནི་གུའི་ཆོས་སྐོར་གྲུབ་པའི་དགོངས་རྒྱན།
འོད་ཞུ་སྤྱི་བོར་ཐིམ། །སྤྱི་བོར་སྲ་མཁྲེགས་རྡོ་རྗེའི་རང་བཞིན་གྱུར། །མཁའ་སྤྱོད་
དཀར་མོའི་འཕོ་བ་སྙན་བརྒྱུད་དཔེ་གཉིས་མ་ནི་ངག་ཏུ་བརྗོད་པར་བྱ་བ་མ་ཡིན་ཀྱང༌། །གསོལ་
འདེབས་ཀྱི་འགྲོས་སོགས་བཤད་མ་ཐག་པ་ཉིད་ཁ་སྤོས་པས་ཆོག་གོ །གསེར་ཆོས་ལྔ་པ་འཆི་མེད་
རང་གྲོལ་ལ། ཐོག་མར་སྔོན་འགྲོ་ཁྱད་པར་བ་ནི། འཆི་བ་ཞེས་བྱ་ལུས་སམ་སེམས་འདི་
ཡིན། །རྣམ་སྨིན་ལུས་ནི་བེམ་པོ་ས་རྡོ་འདྲ། །བག་ཆགས་ལུས་ཀྱང་རྨི་ལམ་ཤི་
རྨིས་བཞིན། །འཆི་ཞེས་བཏགས་པ་ཙམ་ལས་དོན་མ་གྲུབ། །པད་ཉི་འཇིགས་
དུས་གདན་ལ་རང་གི་སེམས། །འཁོར་ལོ་སྡོམ་པ་མཐིང་སྔོན་སྤྱན་གསུམ་པ། །
རལ་པའི་ཐོར་ཚུགས་ཟླ་ཕྱེད་རྡོ་རྗེས་མཚན། །ཁྲོ་འཛུམ་མགོ་ཕྲེང་རུས་པའི་ཕྱག་
རྒྱས་སྤྲས། །རྡོར་དྲིལ་ཡུམ་འཁྱུད་སྟག་ལྤགས་ཤམ་ཐབས་གྲོལ། །གར་དགུའི་
ཉམས་ལྡན་གཡས་བརྐྱང་སྟབས་ཀྱིས་བཞུགས། །ཕག་མོ་དམར་མོ་སྤྱན་གསུམ་
དབུ་སྐྲ་གྲོལ། །ལང་ཚོ་རབ་རྒྱས་ཐོད་སྐམ་ཕྲེང་བ་དང༌། །ཕྱག་རྒྱ་ལྔས་རྒྱན་གྱི་
ཐོད་འཛིན་པས་འཁྱུད། །ཡེ་ཤེས་མེ་འབར་དབུས་བཞུགས་སྤྱི་བོ་རུ། །བཞི་རྫོགས་
གདན་ལ་རྩ་བའི་བླ་མ་བཞུགས། ཞེས་གསལ་གདབ་ལ་གསོལ་འདེབས་བྱ། ལྷ་སྣང་ཤིན་
ཏུ་གསལ་པའི་ཡབ་ཉིད་ཀྱི། །སྤྱི་བོའི་སྐུ་མཚམས་ཧཱུྃ་སྔོན་ཆེར་གསལ་བའི། །འོད་ཟེར་
རིམ་འབྱུང་སྨིན་མཚམས་མགྲིན་པ་དང་། །སྙིང་ག་ལྟེ་བ་གསང་གནས་རྐང་མཐིལ་ཡར། །
ཤེལ་ལ་ཉི་ཟེར་ཕོག་ལྟར་གསལ་སང་གྱུར། །སླར་ཡང་ཧཱུྃ་གིས་འོད་སྔོན་ཚངས་
བུག་ནས། །བཞུགས་གནས་རྐང་མཐིལ་ཡན་ཆད་སྔོ་སིང་ངེ་། །རབ་གསལ་ལྷ་
སྐུ་འོད་གོང་བཀྲག་ཅན་གྱུར། ཅེས་ཡབ་ཀྱིས་ཕྱི་ནང་སྦྱོང་བའོ།ཡབ་ཀྱི་མལ་དུ། ཡུམ་དང་
ཧཱུྃ་སྔོན། མལ། ཏཾ་ཡིག་འོད་དམར་དང་དམར་སང་ཞེས་བསྒྱུར་ལ་ཡུམ་གྱིས་ཕྱི་ནང་སྦྱང་།
དབྱངས་དང་རྒྱན་བཅས་གསལ་ལ་མ་འདྲེས་རྫོགས། །སྟོང་ལ་རང་བཞིན་མ་
- 202 -



དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག
གྲུབ་ཟུང་འཇུག་སྐུ། །རང་སེམས་ལྷར་ཤར་རྨི་ལམ་སྣང་བ་བཞིན། །བདེན་པར་
མ་གྲུབ་འགྲོ་འོང་གནས་པ་བྲལ། །སེམས་ནི་དུས་གསུམ་རྒྱལ་བས་མ་གཟིགས་
སོ། །དངོས་གཞི་ཐག་ཆོད་བཞི་ནི། །དེ་ཕྱིར་སེམས་ཉིད་གསལ་སྟོང་ན་བ་མེད། །སྟོང་
བ་ཉིད་ལ་འཆི་བ་གཏན་མ་གྲུབ། །སངས་རྒྱས་མིང་ཙམ་གསར་དུ་འཐོབ་བྱར་མེད། །
ཁོར་མཁན་མེད་པའི་འཁོར་བ་མ་གྲུབ་སྟེ། །ཐམས་ཅད་རང་སེམས་འཁྲུལ་བའི་
སྣང་བ་ཙམ། །ད་ནི་ཐག་ཆོད་འཆི་མེད་བཙན་ས་བཟུང་། རྗེས་ནི། །དེ་ལྟར་ལུས་
སེམས་འཆི་མེད་གདེང་ཐོབ་ནས། །འཁོར་བ་མྱང་འདས་གང་དུའང་མི་འཆུག་པར། །
ལས་ཉོན་འཁྲུལ་བའི་གཅོང་ནད་ཀུན་བསལ་ནས། །ད་ལྟ་ཉིད་དུ་སྐུ་གསུམ་རང་
ཤར་ཤོག །ཅེས་སོ། །འདི་དག་གི་ཁྲིད་རྒྱས་པར་ཐོབ་ནས་ཁྲིད་ཡིག་དཔང་དུ་བཞག །དོན་ཞིབ་
མོར་བསམ། སྒོམ་དོན་མ་ཡེངས་པར་བྱས་ནས་ཚིགས་བཅད་འདི་དག་སྐབས་དང་སྐབས་སུ་ངག་ཏུ་
བརྗོད་ནས་གསལ་འདེབས་པར་བྱའོ། །ཟབ་ལམ་འདི་སྤྱོད་སྐལ་བཟང་ཅན། །ས་སྟེང་ཀུན་ཁྱབ་ཐམས་
ཅད་ཀྱང་། །ཟུང་འཇུག་ཡེ་ཤེས་མཆོག་གྲུབ་ནས། །མཁའ་སྤྱོད་ཆེན་པོའི་གྲོང་མཛེས་ཤོག །ཅེས་རྗེ་
བླ་མ་ཐམས་ཅད་མཁྱེན་གཟིགས་མཁྱེན་བརྩེའི་དབང་པོས་རིང་མོ་ནས་གནང་བ་བསྩལ་བ་དང་། ཡང་ཁྲོད་
འདིར་བཞུགས་ཀྱི་སྒྲུབ་བླ་སྔ་རྗེས་རྣམས་དང་། ཁྱད་པར་གཏེར་ཆེན་བསམ་གཏན་གླིང་པའི་བསྟན་
པའི་སྣང་བྱེད་འཕེལ་ཚ་རིག་འཛིན་བླ་མ་མགོན་པོ་རྡོ་རྗེས་བཀྲ་ཤིས་པའི་ལྷ་རེག་བཅས་ཆེད་དུ་བསྐུལ་མ་
མཛད་ངོར། རིས་མེད་ཀྱི་བསྟན་པ་ལ་མི་ཕྱེད་པའི་དད་པ་ཐོབ་པ་ཡོན་ཏན་རྒྱ་མཚོ་བློ་གྲོས་མཐའ་
ཡས་པའི་སྡེས་ཡང་ཁྲོད་ཀུན་བཟང་བདེ་ཆེན་འོད་གསལ་གླིང་དུ་བགྱིས་པ་དགེ་ལེགས་འཕེལ། ༈ །
དཔལ་ལྡན་ཤངས་པའི་གསེར་ཆོས་རིན་ཆེན་རྣམ་ལྔའི་བརྒྱུད་འདེབས་དང་སྔོན་དངོས་རྗེས་རིམ །རྩ་
ཚིག །ཚེ་སྒྲུབ་དང་སྨོན་ལམ་བཅས་ཚན་དྲུག་པོ་འདི་ནི་རྡོར་སློབ་བླ་མ་མ་ཎི་དང་། རི་ཁྲོད་སྒྲུབ་སྡེ་ཡོངས་
ཀྱིས་སྤར་དུ་བསྒྲུབས་པའི་དགེ་བས་འགྲོ་ཀུན་སངས་རྒྱས་ཀྱི་གོ་འཕང་མྱུར་དུ་ཐོབ་པར་གྱུར་ཅིག ། ། །
-203-



ནི་གུའི་ཆོས་སྐོར་གྲུབ་པའི་དགོངས་རྒྱན།
༄༅། །རྒྱུད་སྡེ་ལྔ་གཙོ་བསྡུས་ཀྱི་བསྙེན་ཡིག་ཟབ་དོན་སྙིང་པོ་ཞེས་
བྱ་བ་བཞུགས་སོ།།
སངས་རྒྱས་ཀུན་གྱི་ཡེ་ཤེས་ལྔ། །ཧེ་རུ་ཀ་དཔལ་སྐུར་སྣང་བ། །གཅིག་བསྡུས་
ཁྱབ་བདག་བླ་མ་ལ། །ཕྱག་བྱས་བསྙེན་པའི་ཡིག་ཆུང་འགོད། །དཔལ་རིན་ཆེན་
རྒྱ་མཚོའི་རྒྱུད་ཆེན་པོས་བསྟན་དོན། བྱང་ཆུབ་སེམས་དཔའ་བློ་གྲོས་རིན་ཆེན་གྱིས་
བཀྲལ་བ། ཡེ་ཤེས་ཀྱི་མཁའ་འགྲོ་མ་དང་དཔལ་རྡོ་རྗེ་གདན་པས་མཁས་གྲུབ་
ཁྱུང་པོ་ལ་གདམས་པའི་གསེར་ཆོས། ལོ་ཟླ་ཙམ་གྱིས་སངས་རྒྱས་ཀྱི་སར་སྐྱེལ་
བའི་གདམས་ངག རྣལ་འབྱོར་བླ་ན་མེད་པའི་རྒྱུད་སྡེ་ཐམས་ཅད་ཀྱི་དོན་ཟབ་
སྙིང་པོར་དྲིལ་བ་འདི་ཉིད་ཉམས་སུ་ལེན་པ་པོ་རྒྱུད་སྡེ་ལྔའི་དཀྱིལ་འཁོར་ཆེན་
པོར་དབང་བསྐུར་བ་དང་། གཙོ་བསྡུས་ཀྱི་བྱིན་རླབས་ཐོབ་ལ་དམ་ཚིག་མ་ཉམས་པས།
གནས་དབེན་པར་ཡར་མར་གྱི་ཚེས་བཅུ་སོགས་དུས་དགེ་བར་ཕྱི་ནང་གི་འགྲུལ་
སྤངས་ལ་ཡིད་ཆེས་དང་བརྩོན་འགྲུས་དྲག་པོས་རྩེ་གཅིག་པར་ཉམས་ལེན་ལ་འབད་
དོ། །འདི་ཉིད་སྤྲོས་མེད་ཀྱི་རྣལ་འབྱོར་ཡིན་པས་སྟ་གོན་མང་དུ་མི་དགོས་ཀྱང་། གཏོར་
འབུལ་ཐོད་པ་ལ་སོགས་པའི་སྣོད་དུ་དབུས་དང་ལྷོར་ཡི་དམ། མདུན་དུ་བླ་མ། རྒྱབ་
ཏུ་མཁའ་འགྲོའི་གཏོར་དབྱིབས་སུ་བཅོས་པ་དང་། གཡོན་ཏུ་གྲུ་གསུམ་ཐོག་
མདེའུ་ལྟ་བུ་བཅས་གཙོ་འཁོར་ལྔ་ཐེབ་ཀྱུས་བསྐོར་ཞིང་རྒྱན་གྱིས་སྤྲས་པ་མདུན་
ཕྱོགས་སྟེགས་བུ་མཐོ་བ་ལ་བཤམས་ཤིང་། ཆུ་གཉིས་ཉེར་སྤྱོད་ཕྲེང་ཚར་བཀོད།
མཆོད་གཏོར་གསོ་བའི་ཆས་ཐེབ་ཀྱུ་འབྲུ་སྣ་དང་། རང་གི་མདུན་ཏུ་ནང་མཆོད་ཀླུ་
དྲིལ་སོགས་ཀྱང་འཚོགས་པར་བྱའོ།། བསྙེན་པ་དངོས་ལ་འཇུག་པའི་སྤང་བླང༌།
• 204-



གཙོ་བསྡུས་ཀྱི་བསྙེན་ཡིག
ཕྱི་ནང་གི་མཚམས་གཅོད་ཚུལ། སྔོན་རྗེས་བྱ་བ་རྣམས་སྤྱི་ལྟར་བྱ་དགོས་ཤིང་།འདིར་
དམིགས་འདོན་གྱི་དོན་ཙམ་བཤད་པ་ལ་གསུམ། སྔོན་འགྲོ་རྒྱུད་སྦྱོང་པའི་རིམ་
པ། དངོས་གཞི་བསྐྱེད་བཟླས་རྫོགས་པའི་རྣལ་འབྱོར། རྗེས་རྣལ་འབྱོར་གྱི་ཡན་
ལག་བཤད་པའོ།། དང་པོ་ལ། སྐྱབས་སེམས་སྐབས། མདུན་གྱི་ནམ་མཁར་སྐྱབས་
གནས་བླ་མ་དཀོན་མཆོག་སྤྲིན་གཏིབས་པ་ལྟར་བཞུགས་པ་ལ་བདག་སོགས་
ནམ་མཁའ་དང་མཉམ་པའི་འགྲོ་བ་ཐམས་ཅད་བྱང་ཆུབ་མ་ཐོབ་བར་དུ་སྙིང་ཐག་
པ་ནས་སྐྱབས་སུ་འགྲོ་བ་དང་། སེམས་ཅན་ཐམས་ཅད་འཁོར་བ་སྡུག་བསྔལ་གྱི་
རྒྱ་མཚོ་ལས་བསྒྲལ་ནས་ཟུང་འཇུག་རྡོ་རྗེ་འཆང་ཆེན་པོའི་གོ་འཕང་ཐོབ་པའི་སླད་
དུ་རྒྱུད་སྡེ་ལྔའི་རྣལ་འབྱོར་བསྒོམ་པ་ལ་འཇུག་པར་སེམས་བསྐྱེད། བདུད་རྩི་བྱིན་
རླབས་སྐབས་སྔགས་བརྗོད་པས་མ་དག་པའི་དྲི་མ་བསང་། གདོས་བཅས་ཀྱི་
དངོས་པོ་སྦྱངས་ནས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ལྗང་གུ་
གཞུ་དབྱིབས། དེ་སྟེང་རམ་ལས་མེ་དཀྱིལ་དམར་པོ་གྲུ་གསུམ། དེ་སྟེང་ཨ་ལས་
ཀ་པཱ་ལ་ཡངས་ཤིང་རྒྱ་ཆེ་བའི་དབུས་སུ་མིའི་ཤ་དང་མཆིལ་རྣབ། ཤར་དུ་བ་ལང་
གི་ཤ་དང་དྲི་ཆེན། ལྷོར་གླང་པོ་ཆེའི་ཤ་དངརཀྟ། ནུབ་ཏུ་རྟའི་ཤ་དང་བྱང་སེམས།
བྱང་དུ་ཅེ་སྤྱང་གི་ཤ་དང་དྲི་ཆུ་རྣམས་རིམ་བཞིན་ཡེ་ཤེས་ལྔའི་ངོ་བོ་ཡིག་འབྲུ་
ལྔས་མཚན་པ། འོག་གི་རླུང་གཡོས་པས་མེ་སྦར། ཐོད་པའི་ནང་གི་ཤ་ལྔ་བདུད་
རྩི་ལྔ་ཡི་གེ་ལྔ་དང་བཅས་པ་ཞུ་ཞིང་ཁོལ། མི་གཙང་བ་རྣམས་ཕྱིར་ལུད་པས་ཐ་
མལ་གྱི་དངོས་པོ་ངན་པ་དེ་རྣམས་སྦྱངས་ཤིང་དག རླངས་པའི་འོད་ཟེར་གྱིས་
ཕྱོགས་བཅུའི་སངས་རྒྱས་རྣམས་ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་སྤྱན་
དྲངས་ཏེ་ཐིམ་པས་བདུད་རྩིའི་རང་བཞིན་དངོས་པོ་ཀུན་གྱི་མཆོག་ཏུ་རྟོགས། དམ་
ལས་
- 205 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཡེ་གཉིས་མེད་ཀྱི་བདུད་རྩིའི་རྒྱ་མཚོ་དྭངས་མ་མེའི་འོད་ཟེར་ལྟ་བུར་འབར་ཞིང་
རྒྱ་ཆེར་འཕེལ་བས་སྦར་བར་མོས་ལ་སྔགས་ལན་གསུམ་གྱིས་བྱིན་བརླབ། ལྕེར་
སྲིན་ལག་གཡོན་པས་མྱང་བས་ངག་དག་པར་མོས། དེ་ནས་སྲུང་འཁོར་གྱི་སྐབས་སུ་
བདག་གཞན་སྣོད་བཅུད་ཀྱི་དངོས་འཛིན་མཐའ་དག་སྟོང་ཉིད་ནམ་མཁའ་ལྟ་བུ་
ལ། རང་བཞིན་གྱི་འོད་གསལ་བའི་སེམས་ཉིད་ཡེ་ཤེས་རྡོ་རྗེའི་བདག་ཉིད་དུ་
མོས་པའི་ང་རྒྱལ་བཟུང་ལ་སྔགས་བརྗོད། སྟོང་ཉིད་ཀྱི་ངང་ལས་གདན་པདྨ་དང་
ཉི་མའི་སྟེང་དུ་རང་གི་སེམས་ཉིད་ཧཱུཾ་ཡིག་སྔོན་པོ། དེའང་ཐིག་ལེ་ཆོས་དབྱིངས།
ཟླ་ཚེས་མེ་ལོང་། ཧ་ཡིག་མཉམ་ཉིད། འ་ཆུང་སོར་རྟོག ཞབས་ཀྱུ་བྱ་གྲུབ་སྟེ་ཡེ་
ཤེས་ལྔའི་རང་བཞིན་ཏུ་མོས། ཧཱུྃ་ཡིག་ལས་འོད་ཟེར་སྤྲོ་བསྡུས་རྡོ་རྗེ་སྔོན་པོ་ཧཱུཾ་
གིས་མཚན་པར་གྱུར། དེ་ལས་ཡེ་ཤེས་ལྔའི་རང་བཞིན་གྱི་འོད་ཟེར་ཁ་དོག་ལྔ་པ་
འཕྲོས་པས་སྣོད་བཅུད་ཐམས་ཅད་འོད་དུ་སྦྱངས་ནས་སླར་རྡོ་རྗེ་ཧཱུྃ་ཡིག་དང་བཅས་
པ་ལ་ཐིམ་པས་ཐིག་ལེ་སྔོན་པོར་གྱུར། དེ་ཉིད་སྐད་ཅིག་གིས་འཁོར་ལོ་སྡོམ་པ་
ལྷན་སྐྱེས་ཡུམ་དང་བཅས་པའི་སྐུར་གྱུར་པའི་ཐུགས་ཀར་ཧཱུཾ་ཡིག་སྔོན་པོས་མཚན་
པར་བསྒོམས་ལ་རཀྟའི་སྔགས་ལན་གསུམ་བཟླས་པས་ཧཱུྃ་ཡིག་དེ་སྲུང་འཁོར་སྤྲོ་
བའི་ནུས་པ་ཅན་ཏུ་བྱིན་བརླབས་ཤིང་། བདག་དང་གནས་དང་རྣལ་འབྱོར་གྱིས་
ཐོག་མཐའ་བར་གསུམ་སྲུང་བའི་མཐུ་དང་ལྡན་པར་མོས། ཧཱུྃ་ལས་རཾ་འོག་ཏུ་སྤྲོས་
པ་ལས་ཉི་མའི་དཀྱིལ་འཁོར་དཔག་ཚད་བརྒྱ་པ། དེ་སྟེང་ཧཱུྃ་སྤྲོས་པ་ལས་རྡོ་རྗེ་རྒྱ་
གྲམ་ལྟེ་བ་མཐིང་ག ཤར་གྱི་རྭ་གསུམ་དཀར། ལྷོའི་རྭ་གསུམ་སེར། ནུབ་ཀྱི་རྭ་
གསུམ་དམར། བྱང་གི་རྭ་གསུམ་ལྗང་གུ་ཅན་ལྟེ་བར་ཉི་མ་དང་རྒྱ་ཚད་མཉམ་པའི་
ས་གཞི་དང༌། རྭ་རྣམས་གྱེན་དུ་ལངས་པའི་བར་མཚམས་ཐམས་ཅད་རྡོ་རྗེ་རྒྱ་
ཤག
- 206 -



གཙོ་བསྡུས་ཀྱི་བསྙེན་ཡིག
གྲམ་ཕྲ་མོ་མང་པོས་བརྡལ་ཞིང་འདྲེས་པས་བར་མཚམས་མེད་པར་གཏམས་པའི་
ར་བ་དང་། རྭའི་རྩེ་མོ་སྟེང་ཕྱོགས་སུ་འདུས་པའི་གུར་དུ་གྱུར་པས། སླར་ཡང་།
ཐུགས་ཀའི་ཧཱུྃ་ལས་ཧཱུྃ་ཁ་དོག་ལྔ་པ་དཔག་ཏུ་མེད་པ་ཕྱོགས་བཅུར་འཕྲོས་པ་རྣམས་རྡོ་རྗེ་
རྩེ་གཅིག་པ། གཉིས་པ། གསུམ་པ། བཞི་པ། ལྔ་པ། དྲུག་པ། བདུན་པ། བརྒྱད་པ།
རྩེ་མོ་དགུ་པའི་བར་དུ་གྱུར་ནས་ནམ་མཁའི་རྡུལ་འཚུབས་ཀྱིས་ཁེངས་བ་ལྟར་སོང་།
སྟེང་དུ་སོང་བ་རྣམས་ཀྱིས་གུར་དང་། ཕྱོགས་མཚམས་ལ་སོང་བ་རྣམས་ཀྱིས་རྭ་བ།
འོག་ཏུ་སོང་བ་རྣམས་ཀྱིས་ས་གཞིའི་བར་མཚམས་ཐམས་ཅད་བཀག རྡོ་རྗེ་ཆེ་བའི་
གསེང་ལ་ཆུང་ངུ་དང་དེ་ལ་ཆེས་ཕྲ་བ་དག་གིས་བཀག འོག་གཞིའི་ཉི་མ་ལས་མེ་
དྲག་ཏུ་འབར་བས་རྭ་གུར་ཕྱི་རོལ་ནས་ཅུང་ཟད་ཞུ་སྟེ་འདྲེས། འཇམ་ཤིང་འོད་འབར་
བ་བསྐལ་བའི་རླུང་གིས་ཀྱང་མི་ཐར་བ། ནང་ངོས་རྡོ་རྗེའི་རྣམ་པ་གསལ་བའི་ཕྱི་
ནང་ཀུན་ཏུ་མེ་ལྕེ་ཁ་དོག་སྣ་ཚོགས་པས་ཁྱབ་པར་བསྒོམ། དེ་ནས་ཚོགས་བསགས་
པ་ལ་གཉིས་ལས་བསོད་ནམས་ཀྱི་ཚོགས་ནི། རང་གི་སྙིང་གའི་ཧཱུྃ་ལས་འོད་ཟེར་
མཐའ་ཡས་པ་འཕྲོས་པས་རྩ་བརྒྱུད་ཀྱི་བླ་མ་རྣམས་མདུན་གྱི་ནམ་མཁར་སྟེང་གི་
ཆ། རྒྱུད་སྡེ་ལྔ་སོགས་ཡི་དམ་རྣམས་བར་གྱི་ཆ། སངས་རྒྱས་བྱང་སེམས་དེ་དག་
གི་མཐའ་བསྐོར། མཁའ་འགྲོ་དམ་ཅན་འོག་གི་ཆ་ལ་ཁྲ་ལམ་གྱིས་སད་པ་་སྟེ་
གདོད་ནས་རང་བཞིན་གྱིས་བཞུགས་པ་སྔགས་དང་ཕྱག་རྒྱའི་རྐྱེན་གྱིས་མུན་ཁུང་
དུ་ཡོད་པའི་ལྷ་སྐུ་ལ་སྒྲོན་མེ་བཏེགས་ནས་མཐོང་བ་བཞིན་ཏུ་མོས་ལ། ཨགྷོ་སོགས་
ཕྱི་མཆོད། ཤ་ལྔ་བདུད་རྩི་ལྔ་ནང་མཆོད། རིག་མ་བཅུ་དྲུག་གསང་མཆོད་དེ། དེ་
རྣམས་རང་གི་ཐུགས་ཀ་ནས་སྤྲོས་ཏེ་མཆོད་པར་མོས་ལ་དེ་ཁོ་ན་ཉིད་འཁོར་གསུམ་
མི་རྟོག་པའི་ངང་དུ་མཉམ་པར་བཞག རང་ལུས་རྡུལ་སྙེད་དུ་སྤྲུལ་ནས་གུས་པས་
•207-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཕྱག་འཚལ་བ། ཐོག་མེད་ནས་བསགས་པའི་སྡིག་པ་གནོང་འགྱོད་དྲག་པོས་བཤགས་
ཤིང་དགེ་བ་ཀུན་ལ་རྗེས་སུ་ཡི་རང་བ་དང༌། སྐྱབས་སུ་འགྲོ་ཞིང་སེམས་བསྐྱེད་
པ་དང་། དགེ་རྩ་བྱང་ཆུབ་ཏུ་བསྔོ་བ་སྟེ། གུར་ནས་འབྱུང་བའི་རྒྱུན་བཤགས་ཀྱི་
ཡན་ལག་ལྔ་དང་། སྔ་མའི་ཕྱག་མཆོད་གཉིས་ཏེ་བསྡོམས་པས་ཡན་ལག་བདུན་
ནི་ཁྱུང་པོའི་གཞུང་ལས་བདུན་རྣམ་དག་བྱ་བར་གསུངས་པའི་དགོངས་པའོ། །དེ་
ནས་ཚོགས་ཞིང་དེ་དག་ཐུགས་རྗེའི་དབང་གིས་རང་གི་མདུན་དུ་བྱོན། འོད་ཟེར་
དཔག་ཏུ་མེད་པ་འཕྲོས་པས་རང་གི་ཕུང་ཁམས་སྐྱེ་མཆེད་ནད་གདོན་སྡིག་སྒྲིབ་
སོགས་མདོར་ན་སྒོ་གསུམ་གྱི་དྲི་མ་བག་ཆགས་དང་བཅས་པ་སྦྱངས། མེ་ལོང་
གསལ་བ་ལ་གཟུགས་བརྙན་ཤར་བ་ལྟར་རང་དང་ཚོགས་ཞིང་གཉིས་སུ་སྣང་ཡང་
དོན་ལ་དབྱེར་མེད་པར་མོས་ལ། སེམས་ཅན་ཐམས་ཅད་བདེ་བ་དང་ལྡན་པར་
འདོད་པའི་བྱམས་པ། སྡུག་བསྔལ་དང་བྲལ་བར་འདོད་པའི་སྙིང་རྗེ། བདེ་བ་དང་
མི་འབྲལ་བར་སྤྲོ་བའི་དགའ་བ། ཉེ་རིང་མེད་པས་སེམས་སྙོམས་པའི་བཏང་
སྙོམས་ཏེ། དེའང་ཕྱོགས་རེར་མ་ཡིན་པར་མཁའ་ཁྱབ་ཀྱི་སེམས་ཅན་ལ་དམིགས་
པའི་ཚད་མེད་པ་བཞི་བསྒོམ། གཉིས་པ་ཡེ་ཤེས་ཀྱི་ཚོགས་ནི། ཐོག་མར་སྭ་བྷཱ་
བའི་སྔགས་བརྗོད་པས། རང་གི་སེམས་ལས་འཁྲུལ་པའི་དབང་གིས་གཞན་ཏུ་
སྣང་བ་རྣམས་གཟུང་བ་སྟེ་དེ་ནི་རང་གི་སེམས་ལས་གཞན་ཏུ་གྲུབ་པ་མེད་པས་
རང་བཞིན་མེད་པའི་བདག་ཉིད་དོ་སྙམ་པའོ།། ཤུ་ནྱ་ཏཱ་བརྗོད་པས། གཟུངབ་དེ་
དག་འཛིན་བྱེད་རྣམ་ཤེས་ཚོགས་བརྒྱད་སེམས་དང་སེམས་བྱུང་མཐའ་དག་ཡིན་ལ།
དེའང་རྒྱུ་རྐྱེན་རྟེན་འབྲེལ་ཚོགས་པའི་སྣང་བ་ཙམ་ལས་རྣམ་པར་རིག་པའི་རྣམ་
པར་ཤར་བ་མ་གཏོགས་གདོད་ནས་རང་བཞིན་གྱིས་མ་དམིགས་པ་སྟེ། མདོར་
-208 -



གཙོ་བསྡུས་ཀྱི་བསྙེན་ཡིག
ན་ཕྱི་ནང་གི་ཆོས་ཐམས་ཅད་སྟོང་པ་ཉིད་དུ་ཤེས་པས་དེའི་ངང་དུ་མཉམ་པར་
བཞག་གོ །འདི་རྣམས་ནི་ གཞུང་རྩ་བ་ལས། སྲུང་འཁོར་ཚོགས་བསགས་ལ་
སོགས་པ། །རྒྱས་མིན་བསྡུས་པ་སྔོན་སོང་ནས། །ཞེས་གསུངས་པའི་དོན་ནོ། །
གཉིས་པ་ལ་གསུམ། བསྐྱེད་པའི་རྣལ་འབྱོར། བཟླས་པའི་རྣལ་འབྱོར། རྫོགས་
པའི་རྣལ་འབྱོར་རོ། །དང་པོ་ལ། ཆོས་ཐམས་ཅད་སྟོང་ཉིད་དུ་གྱུར་བ་དེའི་ངང་
ལས་སྔར་བསྒོམས་པའི་སྲུང་འཁོར་ཉིད་སླར་ཡང་གསལ་བར་བསམ་པའི་ནང་།
སྣ་ཚོགས་རྡོ་རྗེའི་ལྟེ་བའི་ས་གཞིའི་དབུས་སུ་སྣ་ཚོགས་པདྨ་འདབ་བརྒྱད་ལ་ཉི་
མའི་དཀྱིལ་འཁོར་བསྒོམ། ཉི་དཀྱིལ་སྒྲུབ་ཐབས་དཀྱུས་སུ་མི་གསལ་ཡང་རྩ་གཞུང་
དུ་འབྱུང་ཞིང་བདེ་མཆོག་ལྷ་ལྔའི་འགྲོས་ཀྱིས་ཀྱང་དགོས་པར་གསལ་ལོ། །ཉི་
མའི་སྟེང་གཡོན་ཏུ་འཇིགས་བྱེད་ནག་པོ་ཌཱ་རུ་ཁ་ཊཾ་ཐོགས་ཤིང་ཁ་སྦུབ་མགོ་བོ་
གཡོན་བསྟན། གཡས་སུ་དུས་མཚན་དམར་མོ་གྲི་ཐོད་ཅན་གན་རྐྱལ་མགོ་གཡས་
བསྟན་ཏེ་དེ་ལྟར་རྟེན་གཞལ་ཡས་ཁང་བསྒོམ་མི་དགོས་པས་དེའི་དོད་དུ་སྲུང་འཁོར་
གདན་བཅས་གསལ་གདབ། དེ་ནས་བརྟེན་པ་ལྷ་བསྐྱེད་པ་ལ་རྒྱུ་མངོན་བྱང་ནི།
སྔར་ཆོས་ཉིད་སྟོང་པ་ཉིད་དུ་ཞུགས་པ་དེའི་ཏིང་ངེ་འཛིན་གྱི་རྒྱུན་སྐྱོང་བ་ནི་ཆོས་
ཉིད་སྟོང་པ་ཉིད་ལ་བྱང་ཆུབ་པ། གདན་གྱི་སྟེངདུ་ཨཱ་ལི་ཀཱ་ལིའི་རང་བཞིན་བྱང་
སེམས་དཀར་དམར་གཅིག་ཏུ་འདྲེས་པའི་ངོ་བོ་ཟླ་བའི་དཀྱིལ་འཁོར་དམར་སྐྱ་
བསྒོམས་པ་ནི་ཟླ་བ་ལ་བྱང་ཆུབ་པ། དེ་སྟེང་རང་སེམས་ཧཱུཾ་ཡིག་སྔོན་པོ་བསྒོམ་
པ་ས་བོན་ལ་བྱང་ཆུབ་པ། དེ་ལས་འོད་ཟེར་སྤྲོ་བསྡུས་རྡོ་རྗེ་ཧཱུྃ་ཡིག་གིས་མཚན་
པ་ཕྱག་མཚན་ལ་བྱང་ཆུབ་པ། ཡང་འོད་ཟེར་སྤྲོ་བསྡུས་གཅིག་ཏུ་འདྲེས་པ་ལས་གཙོ་
བོའི་སྐུར་གསལ་བ་སྐུ་ཡོངས་སུ་རྫོགས་པ་ལ་བྱང་ཆུབ་པའོ། །འབྲས་བུ་ལྷར་
- 209-.



II
，
དང
ནི་གུའི་ཆོས་སྐོར་གྲུབ་པའི་དགོངས་རྒྱན།
རྫོགས་པའི་བསྐྱེད་ཚུལ་གོ་སླ། དག་པ་རྒྱས་པ་བདེ་མཆོག་ལྷ་ལྔའི་སྒྲུབ་ཐབས་
རྣམས་སུ་ཤེས་པར་བྱའོ། །ཡབ་ཀྱི་སྐུ་དར་སྔོན་གྱི་གུར་ཕུབ་པ་ལྟ་བུའི་སྟོང་ར་བསྒོམ་
པའི་ནང་དུ་རྩ་གསུམ་པ་འཁོར་ལོ་ལྔ་སྐད་ཅིག་གིས་གསལ་གདབ་སྟེ། དབུ་མ་
སྔོན་པོ་ཡར་རྩེ་ཚངས་བུག་དང་མར་རྩེ་གསང་གནས་སུ་སླེབ་པའི་གཡས་སུ་རོ་མ་
དམར་པོ་གཡོན་དུ་རྐྱང་མ་དཀར་མོ་གཉིས་ཡར་སྣེ་སྣ་སྒོ་དང་མར་སྣ་ལྟེ་འོག་ཏུ་
འབྲེལ་པ། སྤྱི་བོ་བདེ་ཆེན་འཁོར་ལོ་རྩ་འདབ་སུམ་ཅུ་རྩ་གཉིས་དཀར་པོ་ཁ་འོག་
ཏུ་ཕྱོགས་པ། མགྲིན་པ་ལོངས་སྤྱོད་འཁོར་ལོ་རྩ་འདབ་བཅུ་དྲུག་དམར་པོ་ཁ་གྱེན་
དུ་ལྟ་བ། སྙིང་ག་ཆོས་ཀྱི་འཁོར་ལོ་རྩ་འདབ་བརྒྱད་པ་སྔོན་པོ་ཐད་ཀར་བརྒྱངས་
པ། ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རྩ་བཞི་སེར་པོ་ཁ་འོག་ཏུ་ཕྱོགས་
པ། གསང་བ་བདེ་སྐྱོང་འཁོར་ལོ་རྩ་འདབ་བཅུ་དྲུག་པ་ལྗང་གུ་གྱེན་བསྟན་གྱི་རྣམ་པ་
ཅན། དེ་དག་གདུགས་དང་གདུགས་འདེགས་ཀྱི་རྩིབས་མ་ལྟ་བུ་ཁ་སྦྱོར་གྱི་རྣམ་
པ་ཅན། ཐམས་ཅད་ཀྱང་ཕྲུ་མ་ཕུས་བཏབ་པ་ལྟ་བུ་གསལ་ཞིང་དྭངས་པ་སྣང་ལ་
རང་བཞིན་མེད་པ། དབུ་མའི་ནང་ཤིན་ཏུ་ཡངས་པར་གསལ། འཁོར་ལོ་ལྔའི་ལྟེ་
བར་ཅུང་ཟད་སྤྲོ་ན་ཧཱུྃ་ཡིག་རེ་རེ་གསལ། སོ་སོར་ཧཱུྃ་བརྗོད་པའི་རྐྱེན་གྱིས་ལྷ་ལྔ་
གསལ་བཏབ་པ་དང་། བསྡུ་ན་ལྔ་ཀ་སྐད་ཅིག་དྲན་རྫོགས་སུ་གསལ་བཏབ་པའི་
ཚུལ་སྒྲུབ་ཐབས་དཀྱུས་བཞིན་ལ། གཙོ་བོ་ལྔ་ཀའང་མཚན་དཔེ་དང་གར་དགུའི་
ཉམས་ཀྱིས་བརྒྱན་པ། འོད་ཟེར་གྱི་སྣང་བས་ནམ་མཁའ་གང་བར་ཁྱབ་པར་བསྒོམ།
སྤྱི་བོའི་གསང་འདུས་ཀྱི་འཁོར་རྩ་འདབ་རྣམས་སུ་ལྷ་སུམ་ཅུ་རྩ་གཉིས། མགྲིན་པར་
ལྷ་མོ་བཞི། སྙིང་གར་གོ་རཱི་སོགས་བརྒྱད། ལྟེ་བར་འཁོར་ལོ་ལྔའི་ལྷ་དྲུག་ཅུ་རྩ་བཞི།
གསང་བར་ཁྲོ་བོ་བཅུའམ་བཞི་རྣམས་ལྷག་མོས་བྱ་བར་གཞུང་ལས་གསུངས་པས་
-210 -



གཙོ་བསྡུས་ཀྱི་བསྙེན་ཡིག
ཡོད་པར་མོས་པ་ཙམ་བྱའོ དེ་ནས་རྣལ་འབྱོར་རྫོགས་བྱེད་ཀྱི་ཡན་ལག་རྣམས་ནི།
གཙོ་བོ་ལྔ་པོའི་ཐུགས་ཀར་ཉི་མའི་སྟེང་ཧཱུཾ་ཡིག་འོད་འབར་བ་རེ་རེ་གསལ་བཏབ།
དེ་རྣམས་ལས་འོད་ཟེར་འཕྲོས་པས་རྒྱུད་སྡེ་ལྔའི་ལྷ་ཚོགས་ཡེ་ཤེས་པ་འཁོར་དང་
བཅས་པ་སྤྱན་དྲངས། ཛཞེས་པས་སྨིན་མཚམས་ཐད་ཀར་བཀུག ཧཱུྃ་ཞེས་པས་
དམ་ཚིག་པ་སོ་སོ་ལ་བསྟིམ། བོ་ཞེས་པས་དམ་ཡེ་མི་འབྲལ་བར་བཅིངས། ཧོ་
ཞེས་པས་ཤིན་ཏུ་དགྱེས་བཞིན་བཞུགས་པར་མོས་ལ་དམ་ཡེ་བསྲེ། སོ་སོའི་ཕྱག་
རྒྱ་འང་བཅིང་བ་ནི་ཡེ་ཤེས་པ་གཞུགས་པའོ། །ཕྱི་གཞི་ལུས་འཁོར་ལོ་བདེ་མཆོག་
ཏུ་གསལ་བའི་དཔྲལ་བར་ཨོཾ་དཀར་པོ། མགྲིན་པར་ཨཱཋདམར་པོ། སྙིང་གའི་ཐད་
དུ་ཧཱུཾ་སྔོན་པོ་སངས་རྒྱས་ཐམས་ཅད་ཀྱི་རྡོ་རྗེ་གསུམ་གྱི་ངོ་བོར་གསལ་བ་ལས་
འོད་ཟེར་འཕྲོས། རྒྱལ་བ་ཐམས་ཅད་ཀྱི་གནས་གསུམ་ལས་སྐུ་གསུང་ཐུགས་ཀྱི་
བྱིན་རླབས་འོད་ཟེར་དཀར་དམར་མཐིངགསུམ་བྱུང་། འབྲུ་གསུམ་ལ་ཐིམ་པས་
སངས་རྒྱས་ཐམས་ཅད་ཀྱི་རྡོ་རྗེ་གསུམ་དང་དབྱེར་མི་ཕྱེད་པར་མོས་པ་བྱིན་རླབས་
ཀྱི་རྣལ་འབྱོར་རོ། །ཡང་ཧཱུྃ་གི་འོད་ཟེར་གྱིས་སངས་རྒྱས་རིགས་ལྔ་དང་བཙུན་མོ་
ཡུམ་ལྔ། བྱང་སེམས་རྣམས་དང་བཙུན་མོ་རྡོ་རྗེ་མ་དྲུག ཁྲོ་བོ་བཅུའམ་བཞི་བཙུན་
མོ་ཁྲོ་མོ་རྣམས་བཅས་མདུན་གྱི་ནམ་མཁར་སྤྱན་དྲངས། ཐུགས་ཀ་ནས་སྤྲོས་
པའི་མཆོད་པ་ཕྱི་ནང་གསང་བ་ཐམས་ཅད་ཀྱིས་མཆོད། སྔགས་ཀྱིས་གསོལ་བ་
བཏབ་པས་རིགས་ཀྱི་ཡུམ་ལྔས་བུམ་པ་བདུད་རྩིས་གང་བས་དབང་བསྐུར་ཞིང་
སྔགས་གསུངས་པས་བདུད་རྩིའི་ཆུས་ལུས་ཐམས་ཅད་གང༌། ནད་གདོན་སྡིག་སྒྲིབ་
བག་ཆགས་དང་བཅས་པའི་དྲི་མ་དག་པས་ལྷ་སྐུ་འོད་དུ་འབར། ཆུའི་ལྷག་མ་ཡར་ལུད་
N
མས་
•21-



ནི་གུའི་ཆོས་སྐོར་གྲུབ་པའི་དགོངས་རྒྱན།
པ་ལས་བདེ་མཆོག་གི་དབུ་གཙུག་ཏུ་མི་བསྐྱོད་པ་སྤྲུལ་སྐུའི་རྣམ་པ་ཅན་གྱི་རྒྱས་
བཏབ་པར་མོས། གཞུང་དུ་ལུས་དཀྱིལ་ལྔ་ལ་སྤྲུལ་སྐུ་རིགས་ལྔས་རྒྱས་གདབ་
པའི་སྒྲོས་ཙམ་འབྱུང་ཡང་རྗེ་བཙུན་གྱིས་འདི་་ལྟར་བཞེད་པ་དེ་ཉིད་བདུན་པའི་
མཐའ་དཔྱད་ཀྱི་ཟུར་ལས་གསལ་བ་མ་ཟད་འདི་ཙམ་གྱིས་དོན་མཐུན་པ་ལ་བསྒོམ་
བདེའོ། དེ་ནི་དབང་བསྐུར་རྒྱས་གདབ་པོ། དེ་ནས་འཕྲུལ་དགའི་ལོངས་སྤྱོད་
བཞིན་ཏུ་རང་གི་ཐུགས་ཀ་ནས་སྤྲུལ་པའི་ལྷ་མོ་རྣམས་ཀྱིས་རང་ལ་མཆོད་ཅིང་
བསྟོད་པར་མོས་ལ་གོང་སྨོས་ལྟར་ཕྱི་ནང་གསང་བའི་མཆོད་པ་རྣམས་ཀྱིས་མཆོད་
ཅིང་བསྟོད་པའི་མཐར་མཆོད་ལྷ་རྣམས་རང་གི་དབང་པོ་སོ་སོར་ཐིམ་པར་མོས།
གཞུང་ལས་འདིའི་འཕྲོས་སུ་རྫོགས་རིམ་གསུངས་ཤིང་དོན་གྱི་གོ་རིམ་དེ་ལྟར་
ངེས་ཀྱང་། ད་ལྟ་བསྐྱེད་བཟླས་གཙོ་བོར་བྱེད་པ་ལ་འབྲེལ་ཆགས་ཤིང་བྱ་སླ་བའི་
དབང་གིས་རྗེ་བཙུན་ཆེན་པོས་གཙོ་བསྡུས་ཀྱི་སྐབས་འདིར་རྫོགས་རིམ་རྗེས་སུ་
འཆད་པར་མཛད་དོ། །གཉིས་པ་ལ་བསམ་གཏན་གྱི་བཟླས་པ་ནི། ཐུགས་ཀའི་
དགྱེས་མཛད་རྡོ་རྗེའི་ཐུགས་ཀར་པདྨ་འདབ་བརྒྱད་ཐོད་པའི་དབྱིབས་ཅན་ཏུ་གནས་
པའི་ནང་དུ་སྣ་ཚོགས་རྡོ་རྗེའི་ཁ་དོག་གོང་དུ་བཤད་པ་ལྟ་བུའི་ལྟེ་བར་ཧཱུྃ། ཤར་གྱི་
རྭ་གསུམ་གྱི་དབུས་སུ་ཨོ། གཡས་སུ་དེ། གཡོན་ཏུ་ཝ། ལྷོའི་རྭ་གསུམ་གྱི་དབུས་
སུ་པི། གཡས་སུ་ཙུ། གཡོན་ཏུ་བཛྲ། ནུབ་ཀྱི་རྭ་གསུམ་ལ། ཧཱུྃ་ཧཱུྃ་ཧཱུྃ། བྱང་གི་རྭ་
གསུམ་གྱི་དབུས་སུ་ཕཊ། གཡས་སུ་སྭཱ། གཡོན་ཏུ་ཧཱ་རྣམས་ཁ་དོག་སྔོན་པོར་གསལ་
བཏབ་པའི་དབུས་ནས་བརྩམ་རིམ་པར་རེས་མོས་ཚུལ་གྱིས་ཡིག་འབྲུ་རྣམས་ལ་
སེམས་གནས་ཚད་དུ་བཞག དེ་བཞིན་ཏུ་འཁོར་ལོ་གཞན་རྣམས་ཀྱི་གཙོ་བོའི་ཐུགས་
ཀའི་ཧཱུཾ་ཡིག་དང༌། མཐའ་སྐོར་དུ་སྔགས་ཕྲེང་ཡང་གསལ་བཏབ་ནས་སེམས་བཟུང་
-212 -



གཙོ་བསྡུས་ཀྱི་བསྙེན་ཡིག
བ་གོང་དང་འདྲའོ། །དེ་ནས་ཕྲེང་བའི་བཟླས་པ་ནི། ལྷ་ལྔ་པོའི་ཐུགས་ཀར་ཉི་
སྟེང་ས་བོན་ཧཱུཾ་ཡིག་སྔོན་པོའི་མཐར་རང་རང་གི་སྙིང་པོ་མ་རྒྱུད་གཡོན་ཏུ་བསྐོར་
ཞིང་། ཕ་རྒྱུད་རྣམས་གཡས་སུ་བསྐོར་བ་བཤད་པས། གསང་འདུས་དང་འཇིགས་
བྱེད་གཉིས་ལ་ཡིག་ངོ་ཕྱིར་བསྟན་དང་། བདེ་དགྱེས་མཱ་ཡཱ་གསུམ་ལ་ངོ་ནང་བསྟན་
ཏུ་བཀོད་ནས་གསལ་ཐེབ་པ་དང༌། བཟླས་པའི་རྐྱེན་གྱིས་སྔགས་ཕྲེང་ཕ་རྒྱུད་
གཉིས་ལ་གཡས་དང༌། མ་རྒྱུད་གསུམ་ལ་གཡོན་དུ་ཀྱི་ལི་ལི་འཁོར་ཞིང་འོད་
འབར་བ་ལ་སེམས་གཏད་ནས་བཟླ། སྔགས་བཟླས་ཀྱི་དམིགས་པའི་དངོས་གཞི་དེ་
ཁོ་ན་ཡིན་ཀྱང་། གཞུང་ལས་བསྐྱེད་རྫོགས་ཕྱི་ནང་གསང་བ་དེ་ཁོ་ན་ཉིད་དུ་སྦྱོར་
བའི་སྐབས་ཀྱི་སྦས་དོན་ནམ་ཤུགས་བསྟན་ལྟར་ན། སྤྱི་བོའི་ལྷའི་ཐུགས་ཀའི་ས་
བོན་སྔགས་ཕྲེང་དང་བཅས་པ་ལས་འོད་ཟེར་དཀར་པོ་དཔག་ཏུ་མེད་པ་འཕྲོས་སེམས་
ཅན་ཐམས་ཅད་ཀྱི་ལུས་ཀྱི་སྡིག་སྒྲིབ་སྦྱངས། སྐུ་ཡི་རིགས་ཀྱི་སངས་རྒྱས་ཐམས་
ཅད་མཆོད་ཅིང་སྐུའི་བྱིན་རླབས་དང་དངོས་གྲུབ་བསྡུས་སྤྱི་བོའི་ལྷ་ལ་ཐིམ་པས་
བུམ་དབང་ཐོབ། སྐུ་རྡོ་རྗེ་མེ་ལོང་ལྟ་བུའི་ཡེ་ཤེས་སྤྲུལ་བའི་སྐུ་མངོན་ཏུ་བྱས་པར་
མོས། དེས་འགྲེས་ཏེ། མགྲིན་པའི་འོད་ཟེར་དམར་པོས་ངག་གི་སྡིག་སྒྲིབ་སྦྱངས།
གསུང་གི་རིགས་ཀྱི་སངས་རྒྱས་མཆོད་ཅིང་དེའི་བྱིན་རླབས་བསྡུས། མགྲིན་པར་
ཐིམ་པས་གསང་དབང་ཐོབ། གསུང་རྡོ་རྗེ་སོ་སོར་རྟོགས་པའི་ཡེ་ཤེས་ལོངས་སྐུ་
མངོན་ཏུ་བྱས། ཐུགས་ཀའི་འོད་ཟེར་སྔོན་པོས་ཡིད་ཀྱི་སྡིག་སྒྲིབ་སྦྱངས། ཐུགས་
ཀྱི་རིགས་ཀྱི་སངས་རྒྱས་མཆོད་ཅིང་དེའི་བྱིན་རླབས་བསྡུས། སྙིང་གར་ཐིམ་པས་
ཤེར་དབང་ཐོབ། ཐུགས་རྡོ་རྗེ་ཆོས་དབྱིངས་ཡེ་ཤེས་ཆོས་སྐུ་མངོན་ཏུ་བྱས། ལྟེ་
བའི་འོད་ཟེར་སེར་བོས་ སྒོ་གསུམ་ཆ་མཉམ་གྱི་སྒྲིབ་གཉིས་སྦྱངས། ཡོན་ཏན་
-213-



ལས་མE
ནི་གུའི་ཆོས་སྐོར་གྲུབ་པའི་དགོངས་རྒྱན།
རིགས་ཀྱི་སངས་རྒྱས་མཆོད་ཅིང་དེའི་བྱིན་རླབས་བསྡུས། ལྟེ་བར་ཐིམ་པས་དབང་
བཞི་པ་ཐོབ། ཡེ་ཤེས་རྡོ་རྗེ་མཉམ་པ་ཉིད་ངོ་བོ་ཉིད་སྐུ་མངོན་ཏུ་བྱས། གསང་
བའི་འོད་ཟེར་ལྗང་གུས་སྙོམས་འཇུག་གི་སྒྲིབ་པ་སྦྱངས། ཕྲིན་ལས་རིགས་ཀྱི་
སངས་རྒྱས་མཆོད་ཅིང་དེའི་བྱིན་རླབས་བསྡུས། གསང་བར་ཐིམ་པས་དབང་དོན་
བརྟན་པར་བྱས། བྱ་བ་གྲུབ་པའི་ཡེ་ཤེས་དང་རིགས་དྲུག་པ་རྡོ་རྗེ་འཆང་གི་གོ་
འཕང་མངོན་ཏུ་གྱུར་པར་དམིགས་ཏེ་བཟླས་པ་བྱའོ། །བཟླས་པའི་གྲངས་ནི།
རབ་འབྲུ་འབུམ། འབྲིང་བཞི་འབུམ། ཐ་མ་འབུམ་ཕྲག་རེ་རེ་སྟེ་གཙོ་བོ་ལྔ་ཀ་
བཟླས་གྲངས་མང་ཉུང་གང་བྱེད་ཀྱང་ཆ་སྙོམས་པར་བཟླ་བ་ལས་མང་ཉུང་མི་
བྱེད། ཡུམ་སྔགས་ཀྱང་དེ་ལྟར་འགྲུབ་ན་ཤིན་ཏུ་ལེགས་ཤིང་མི་འགྲུབ་ན་ཅུང་ཟད་
ཉུངཡང་འགལ་བ་མེད། འདིར་ཡུམ་སྔགས་བདེ་མཆོག་ཡུམ་ཁོ་ན་ཙམ་འབྱུང་
བས་དེའི་བཟླས་པའི་སྐབས་ཡུམ་གྱི་ཐུགས་ཀར་ཡང་ཉི་སྟེང་བཾ་ཡིག་དམར་པོ་
བཀོད་པའི་མཐར་སྔགས་ཕྲེང་གཡོན་ཏུ་འཁོར་བ་དམིགས་པ་ནི་ལུགས་འདིའི་སྤྱི་
འགྲེ་ཡིན་ལ་དོ་ལིའི་བཟླས་པ་སྦྱོར་ཡང་ཆོག་གོ །གསུམ་པ་ནི། སྦྱང་གཞི་དུག་
ལྔ་ཕུང་པོ་ལྔ་འཁོར་ལོ་ལྔ་ལ་སོགས་པ་སྦྱོང་བྱེད་ལྷ་ལྔ་ཡིག་འབྲུ་ལྔ་ཐིག་ལེ་ལྔ་སྟེ་
དེའང་བདེ་བ་གསལ་བ་མི་རྟོག་པ། སྟོང་པ། དབྱེར་མི་ཕྱེད་པའི་ཟུང་འཇུག་ལྔའི་
རང་བཞིན། སྦྱངས་འབྲས་དོན་ཡེ་ཤེས་ལྔ། རྟགས་སྐུ་ལྔའི་ལྷར་ཤར་བ་སྟེ་དེ་ལྟ་
བུའི་རྫོགས་རིམ་ཇི་ལྟར་བསྒོམ་ན། སྤྱི་བོའི་གསང་བ་འདུས་པའི་ལྷ་ཚོགས་ཐམས་
ཅད་སྙོམས་པར་ཞུགས་ཏེ་གཅིག་ཏུ་འདུས་པ་བྱང་ཆུབ་ཀྱི་སེམས་ཀྱི་ཐིག་ལེ་དཀར་
པོ་དྭངས་ཤིང་འོད་ཟེར་འཕྲོ་བ་བལྟར་མི་བཟོད་པ་ཞིག་ཏུ་གྱུར་ནས་བདེ་ཆེན་
འཁོར་ལོའི་ལྟེ་བ་ལ་གནས་པར་བསམ། དེའི་འོད་ཟེར་གྱིས་སྤྱི་བོའི་འཁོར་ལོ་
•214-



གཙོ་བསྡུས་ཀྱི་བསྙེན་ཡིག
དང་ལུས་ཀྱི་ནང་དང་སྣང་བ་ཐམས་ཅད་ཁྱབ་པས་ཐམས་ཅད་ཀྱང་འོད་དཀར་
པོའི་རང་བཞིན་དུ་གྱུར། སླར་འདུས་ཏེ་ཐིག་ལེ་ལ་ཐིམ། དེ་ལྟར་སེམས་དང་ཐིག་
ལེ་དབྱེར་མེད་པར་མི་རྟོག་པ། མ་བཅོས་པ། ཡིད་ལ་མི་བྱེད་པ། རང་བཞིན་མེད་པ་
སྟེ་ཁྱད་པར་བཞི་ལྡན་གྱི་ཚུལ་གྱིས་མཉམ་པར་བཞག དེ་བཞིན་ཏུ་མགྲིན་པའི་
ལྷ་ཚོགས་རྣམས་ཞུ་བས་ཐིག་ལེ་དམར་པོ་དང་། སྙིང་གའི་ལྷ་རྣམས་ཞུ་བས་ཐིག་
ལེ་སྔོན་པོ་དང་། ལྟེ་བའི་ལྷ་རྣམས་ཞུ་བས་ཐིག་ལེ་སེར་པོ་དང༌། གསང་གནས་ཀྱི་ལྷ་
ཚོགས་རྣམས་ཞུ་པས་ཐིག་ལེ་ལྗང་གུར་གྱུར། ལྷག་མའི་དམིགས་པ་ལ་སྤྱི་བོའི་ཐིག་
ལེ་བཞིན་བསྐྱང་། མཐར་ལྔ་ཆར་ལས་འོད་ཟེར་འཕྲོས། འགྲོ་བ་ཐམས་ཅད་ཀྱི་
སྡིག་སྒྲིབ་སྦྱངས་ཤིང་ཡོངས་སུ་དག་པར་བྱས། ཐམས་ཅད་ཀྱང་རྟེན་དང་བརྟེན་
པའི་དཀྱིལ་འཁོར་དུ་གྱུར། དེ་རྣམས་ཀྱང་འོད་ཟེར་གྱི་རྣམ་པར་ཞུ། རྟེན་དང་བརྟེན་
པའི་དཀྱིལ་འཁོར་ལ་ཐིམ། དཀྱིལ་འཁོར་གདན་དང་བཅས་པའང་འོད་ཟེར་
རྣམ་པ་ལྔར་ཞུ་སྟེ་བདག་ཉིད་ལ་ཐིམ། བདག་ཉིད་ཐིག་ལེ་བཞི་དང་བཅས་པ་
ཡང་སྙིང་གའི་ཐིག་ལེ་ལ་ཐིམ། དེ་ཉིད་ཀྱང་འཇའ་ཚོན་ལྟར་ཡལ་བར་བསམ་ལ་
ཅུང་ཟད་མཉམ་པར་བཞག སླར་ཡང་དེ་ཉིད་ཀྱིས་ངང་ལས་རྟེན་དང་བརྟེན་པའི་དཀྱིལ་
འཁོར་རྒྱུད་སྡེ་ལྔའི་ལུས་དཀྱིལ་དང་བཅས་པ་སྐད་ཅིག་ཙམ་གྱིས་འགྲུབ་པར་གྱུར་
པར་མོས། དེ་ལྟར་མཉམ་བཞག་དང་སྤྱོད་ལམ་ཐམས་ཅད་དུའང་རྣམ་རྟོག་གཞན་
སྤངས་ནས་ཐིག་ལེ་ལ་རྩེ་གཅིག་ཏུ་རྒྱུན་ཆད་མེད་པས་སེམས་གནས་ན་ལོ་ཟླ་ཙམ་
གྱིས་ལམ་ལྔ་དང་ཕྱག་རྒྱ་བཞིའི་རྟགས་རྫོགས་པར་འབྱུང་བར་གསུངས་སོ། །
འདི་ཉིད་བསྙེན་བཟླས་ཀྱི་སྐབས་སུའང་དངོས་གཞི་བསྐྱེད་བཟླས་དང་། ཐུན་
མཐར་རྫོགས་རིམ་ཅི་འགྲུབ་སྒོམ་ཞིང་མཐར་བསྡུ་ལྡངས་གོང་བཞིན་བྱ། གལ་ཏེ་
- 215-



ནི་གུའི་ཆོས་སྐོར་གྲུབ་པའི་དགོངས་རྒྱན།
བསྐྱེད་བཟླས་ཁ་རྐྱང་ཙམ་ལས་རྫོགས་རིམ་བསྒོམ་པ་མི་ནུས་ན། ཐུན་མཐར་ཐུགས་
ཀའི་ས་བོན་ལས་འཕྲོས་པའི་འོད་ཟེར་གྱིས་སྣོད་བཅུད་འོད་གསལ་སྟོང་ཉིད་དུ་
སྦྱངས། སླར་རང་ཉིད་ཧེ་རུ་ཀ་ཡབ་རྐྱང་དུ་གསལ་བའི་གནས་གསུམ་དུ་འབྲུ་གསུམ་
གྱིས་མཚན་པར་མོས་པས་བསྲུང་བར་བྱ། རྡོ་རྗེ་ཐེག་པའི་གསང་བ་ཟབ་མོའི་
བསྔོ་སྨོན་དང༌། བཀྲ་ཤིས་བཀའ་རྒྱ་མའམ་གང་འཐད་བརྗོད་དོ། །གསུམ་པ་
རྗེས་རྣལ་འབྱོར་གྱི་ཡན་ལག་ལའང་། ཐུན་མཚམས་རྣམས་སུ་གཏོར་མ་འབུལ་
ན་བྱིན་རླབས་དམིགས་པ་གོང་དུ་བདུད་རྩི་བྱིན་རླབས་སྐབས་སྨོས་པ་ལྟར་བྱས་ཏེ།
སྙིང་གའི་འོད་ཟེར་གྱིས་རྒྱུད་སྡེ་ལྔ་གཙོ་འཁོར་ཐམས་ཅད་སྤྱན་དྲངས་པ་མདུན་གྱི་
ནམ་མཁར་དབུས་སུ་བདེ་མཆོག ཤར་དུ་གསང་འདུས། ལྷོར་དགྱེས་རྡོར། ནུབ་
ཏུ་མཱ་ཡཱ། བྱང་དུ་འཇིགས་བྱེད་རྣམས་བཞུགས་པའི་ལྗགས་འོད་ཟེར་རྡོ་རྗེའི་སྐུ་
གུས་བདུད་རྩིའི་བཅུད་དྲངས་ཏེ་གསོལ་བས་སྐུ་གསུང་ཐུགས་ཟག་པ་མེད་པའི་
བདེ་བས་མཉེས་ཤིང་ཚིམས་པར་མོས་ལ་སྔགས་ཀྱིས་འབུལ། མཆོད་བསྟོད་ཕྲིན་
ལས་ཞུ། བཟོད་གསོལ་བྱ། རྟེན་ཡོད་ན་དེ་ལ་བརྟན་བཞུགས་དང་མེད་ན་གཤེགས་
སུ་གསོལ་བའི་མཐར། སྨོན་ལམ་བཀྲ་ཤིས་བྱའོ། །ཁ་ཟས་བཟའ་བའི་ཚེ་གཏོར་
མ་ལྟར་བྱིན་རླབས་ཏེ། ཕུད་བླ་མ་ཡི་དམ་མྱུར་མཛད་ཡེ་ཤེས་ཀྱི་མགོན་པོ་རྣམས་
ལ་གཏོར་མའི་ཚུལ་དུ་ཕུལ། རང་ཉིད་ཐུན་མཚམས་ཀྱི་ལྷ་ལ་སྙིང་ཁར་རྒྱུད་སྡེ་
ལྔའི་དཀྱིལ་འཁོར་ཡོངས་རྫོགས་དང་། ལྟེ་བར་མྱུར་མཛད་མགོན་པོ་དང་ཕྱོགས་
སྐྱོང་བ་རྣམས་དང་མཁའ་འགྲོ་སྡེ་ལྔ་ལ་སོགས་པ་རྣམས། སྟེང་འོག་གི་ལྷ་དེ་དག་
ཐམས་ཅད་ཀྱང་ལྟེ་བ་ཐབ་ཁུང་དུ་གྱུར་པ་ལས་འབར་བའི་མེ་དཔུངགི་དབུས་ན་
གནས་པར་བསམ། དེ་རྣམས་མཆོད་པའི་ཚུལ་དུ་བཟའ་བར་བྱའོ། །ལྡང་བའི་
-216-



གཙོ་བསྡུས་ཀྱི་བསྙེན་ཡིག
རྣལ་འབྱོར་ཀྱང་སྤྱིའི་རིགས་འདྲེས་ཏེ། དུས་ཐམས་ཅད་དུ་ཡིད་གཞན་དུ་མ་གྱུར་
པར་དེ་ལྟར་བསྒོམ་པར་བྱའོ། །འདི་དག་གི་སྦྱང་བྱ་སྦྱོང་བྱེད་དང་དག་པ་ལ་སོགས་
པ་ནི་ཡི་གེ་མང་བར་དོགས་ནས་མ་བྲིས་པ་གཞན་ལས་ཤེས་པར་བྱའོ། །མཁས་
གྲུབ་ཁྱུངཔོའི་ཞལ་ནས། ངས་གསེར་ཕོངས་མེད་ཁྱེར་ནས། རྒྱ་གར་ཤར་ལྷོ་ནུབ་
བྱང་ཐམས་ཅད་དུ་ཕྱིན་ཀྱང་གདམས་ངག་འདི་ལ་ཟབ་པ་དང་གནད་ཆེ་བ་གང་ནའང་
འདུག་རེ་གསུང་ནས་དབུ་སྙུང་ལན་གསུམ་བཞེས་པ་དང་། འདི་ལ་སྒྲུབ་པ་གྱིས་
དང་རྟགས་མ་བྱུང་ན་རྡོ་རྗེ་འཆང་དང་ངས་བསླུས་པ་ཡིན་ནོ། །འདི་རྒྱུན་ཆད་མེད་
པར་བསྒོམ་ན་ལོ་གསུམ་ནས་དག་པ་མཁའ་སྤྱོད་དུ་མི་འགྲོ་མི་སྲིད་ཅེས་གསུངས་
པས་སྐལ་ལྡན་བློ་གྲོས་ཅན་ཡོད་ན་རྒྱ་མཚོའི་འགྲམ་དུ་ཡི་དྭགས་སྐོམ་གྲིར་གདུང་
བའི་ཆོས་ཀྱི་མུ་གེ་ལ་མི་རེ་བར་ཟབ་ཆོས་འདི་ལྟ་བུ་ལ་གཡར་དམ་སྙིང་པོར་བཟུང་
བར་རིགས་སོ། །རྒྱུད་དང་ཤངས་པའི་མཁས་གྲུབ་ཀྱིས། །བརྒྱུད་མར་བསྔགས་
འདིར་འཇུག་པར་སྤོབ། །ཆོས་ཀྱིས་ཕོངས་པའི་བསྐལ་ངན་སེལ། །མཆོག་གི་གོ་
འཕང་ལ་སྦྱོར་ཤོག །ཅེས་པ་འདི་ནི་འཛམ་ཐང་ནས་གྲུབ་དབང་བླ་མ་ངག་དབང་
ཆོས་འཕེལ་གྱིས་རིང་མོ་ནས་གསུང་གིས་བསྐུལ་ཞིང་ཉེ་ཆར་སྒྲུབ་བརྒྱུད་བསྟན་
པའི་སྣང་བྱེད་ཆེན་པོ་དབོན་སྤྲུལ་རིན་པོ་ཆེ་ཀརྨ་སྒྲུབ་བརྒྱུད་བསྟན་འཛིན་ཕྲིན་
ལས་ཞབས་ཀྱིས་ཐུགས་དམ་ཉམས་བཞེས་ཆེད་དུ་གསུང་བསྐུལ་གནང་བ་དང་།
ཧོར་བླ་མ་པདྨ་ནོར་བུ་སོགས་སྒྲུབ་བླ་སྔ་རྗེས་རྣམས་ཀྱིས་ནན་བསྐྱར་བསྐུལ་བའི་
ངོར། དཔལ་ལྡན་ཤངས་པ་བཀའ་བརྒྱུད་ཀྱི་རིང་ལུགས་མོས་པ་ཡིད་བྱེད་ཙམ་གྱིས་
འཛིན་པ་ཀརྨ་ངག་དབང་ཡོན་ཏན་རྒྱ་མཚོའམ་བློ་གྲོས་མཐའ་ཡས་པའི་སྡེས་དཔལ་
སྤུངས་ཡང་ཁྲོད་ཀུན་བཟང་བདེ་ཆེན་འོད་གསལ་གླིང་དུ་བྲིས་པ་དགེ་ལེགས་འཕེལ། །
-217-



ནི་གུའི་ཆོས་སྐོར་གྲུབ་པའི་དགོངས་རྒྱན།
༄༅། །རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་
པོའི་ཕྲེང་བ་ཞེས་བྱ་བ་བཞུགས་སོ། །
རྗེས་ཆགས་བདེ་ཆེན་ཉམས་བརྒྱ་འབར་བའི་གཟི་འཕྲེང་འཁྲིགས། །བཻཌཱུར་སྔོན་
པོའི་མདངས་འཛིན་འཇིགས་རུང་དྲག་པོའི་སྐུ། །བཅུ་དྲུག་དགའ་བའི་ལང་ཚོའི་
ཆ་ཤས་ཡོངས་སུ་རྫོགས། །ཧེ་རུ་ཀ་དཔལ་འཁོར་ལོ་སྡོམ་པ་ལ་ཕྱག་འཚལ། །གྲུབ་
ཆེན་ཁྱུང་པོའི་གདམས་པ་མཆོག །རྒྱུད་སྡེ་ལྷ་ལྔའི་གཙོ་བསྡུས་ཀྱི། །མངོན་རྟོགས་སྒྲོལ་
མགོན་ཞབས་མཛད་པ། །དེ་ཡི་དམིགས་ཁྲིད་མདོར་བསྡུས་བཤད། །དེ་ལ་འདིར་
གཞི་ལུས་བདེ་མཆོག་ལྷན་སྐྱེས་ལ་བརྟེན་ནས་རྒྱུད་སྡེ་ལྔའི་གཙོ་བོའི་ལྷ་ལྔའི་རྣལ་
འབྱོར་ཉམས་སུ་ལེན་པའི་རིམ་པ་ལ་གསུམ། སྔོན་འགྲོ་དང་། དངོས་གཞི་དང༌།
རྗེས་ ཀྱི་ རིམ་ པའོ། །དང་ པོ་ ལ་ སྐྱབས་ འགྲོ་དང་། སེམས་བསྐྱེད་དང༌། ནང་
མཆོད་གཏོར་མ་བྱིན་རླབས་དང་། སྲུང་འཁོར་སྒོམ་པ་དང་། ཚོགས་བསགས་པ་དང་།
ཚད་མེད་བཞི་སྒོམ་པ་དང་དྲུག དང་པོ་ནི། རང་གང་དུ་གནས་པའི་ས་གཞི་དག་པའི་
ཞིང་ཁམས་སུ་གྱུར་པའི་དབུས་སུ་གཞལ་ཡས་ཁང་ཡངས་ཤིང་རྒྱ་ཆེ་བ། དེའི་དབུས་
སུ་དཔག་བསམ་གྱི་སྡོང་པོ་ལོ་འདབ་ཡལ་ག་རབ་ཏུ་རྒྱས་པའི་རྩེ་མོར་སེང་ཁྲི་པད་
ཟླའི་གདན་ལ་བླ་མ་རྡོ་རྗེ་འཆང་དེའི་མཐའ་བསྐོར་དུ་རྒྱུད་སྡེ་ལྔའི་བརྒྱུད་རིམ་གྱི་
བླ་མ་རྣམས་ཀྱིས་བསྐོར་བ། དེ་དག་གི་ཅུང་འོག་གི་ཡལ་འདབ་རྣམས་ཀྱི་སྟེང་དུ་
འཁོར་ལོ་བདེ་མཆོག གསང་བ་འདུས་པ། མ་ཧཱ་མ་ཡ། དགྱེས་མཛད་རྡོ་རྗེ། རྡོ་
རྗེ་འཇིགས་བྱེད། དུས་ཀྱི་འཁོར་ལོ་ལ་སོགས་པའི་ཡི་དམ་རྒྱུད་སྡེ་བཞིའི་ལྷ་ཚོགས་
-218 -



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ།
རྣམས་ཀྱི་འཁོར་ཡུག་ཏུ་བསྐོར་བ། དེ་དག་གི་འོག་གི་མདུན་ཕྱོགས་ཀྱི་ཡལ་འདབ་
རྣམས་ལ་ཕྱོགས་བཅུའི་སངས་རྒྱས་ཐམས་ཅད་དང་། གཡས་ཕྱོགས་ཀྱི་ཡལ་འདབ་
རྣམས་ལ་ཐེག་པ་ཆེན་པོའི་དགེ་འདུན་དང་། གཡོན་ཕྱོགས་ཀྱི་ཡལ་འདབ་རྣམས་
ལ་ཐེག་པ་ཆུང་ངུའི་དགེ་འདུན་རྣམས་དང་། རྒྱབ་ཕྱོགས་ཀྱི་ཡལ་འདབ་རྣམས་
ལ་ལུང་རྟོགས་ཀྱི་ཆོས་རྣམས་གླེགས་བམ་པུསྟི་ཀའི་རྣམ་པ་དང་། དཔག་བསམ་གྱི་
སྡོང་པོའི་རྩ་བར་མཁའ་འགྲོ་ཆོས་སྐྱོང་རྣམས་ཏེ། སྐྱབས་ཡུལ་ཐམས་ཅད་སྐུ་བཀྲག་
མདངས་གཟི་བརྗིད་དང་ལྡན་པར་བདག་ཅག་ལ་ཐུགས་བརྩེ་བའི་སྒོ་ནས་གཟིགས་
པ་རྣམས་ཀྱི་དྲུང་དུ་བདག་གཞན་སེམས་ཅན་ཐམས་ཅད་སྐྱབས་ཚོལ་བ་ལ་འཁོད་
པར་མོས་ལ། འདི་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ་དཔལ་ལྡན་བླ་མ་ཁྱེད་
རྣམས་བདག་གཞན་སེམས་ཅན་ཐམས་ཅད་སྲིད་ཞིའི་སྡུག་བསྔལ་ལས་སྐྱོབ་པའི་
སྐྱབས་སུ་བརྟེན་ནོ། །བདག་ཅག་སྐྱབས་ཏུ་གསོལ་སྙམ་པ་དང་། དེ་བཞིན་དུ་ཡི་
དམ་སོགས་ལ་རིགས་འདྲེས་པའི་སྒོ་ནས་ངག་ཏུ། བདག་དང་འགྲོ་བ་ནམ་མཁའི་
མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་
ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་
པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་མངའ་བདག་རྗེ་
བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་
མཆིའོ། །ཡི་དམ་དཀྱིལ་འཁོར་གྱི་ལྷ་ཚོགས་རྣམས་ལ་སྐྱབས་སུ་མཆིའོ། །རྫོགས་པའི་
སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་
ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །མཁའ་
འགྲོ་ཆོས་སྐྱོང་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། །ཞེས་
-219 -



ནི་གུའི་ཆོས་སྐོར་གྲུབ་པའི་དགོངས་རྒྱན།
ལན་གསུམ་བརྗོད་ལ། སྐྱབས་ཡུལ་ཐམས་ཅད་རང་ལ་ཐིམ། སེམས་ཅན་ཐམས་
ཅད་སངས་རྒྱས་པར་བསམ། གཉིས་པ་སེམས་བསྐྱེད་པ་ནི། བདག་གི་དྲིན་ཅན་
གྱི་མར་གྱུར་པའི་སེམས་ཅན་མ་ལུས་པ་ཐམས་ཅད་འཁོར་བ་ཕྲ་རགས་ཀྱི་སྡུག་
བསྔལ་ལས་བདག་གིས་བསྒྲལ་བར་བྱ། ད་ལྟ་སེམས་ཅན་མཐའ་དག་འཁོར་བ་
ཕྲ་རགས་ལས་བསྒྲལ་མི་ནུས་པས། ད་བདག་གིས་སེམས་ཅན་ཐམས་ཅད་འཁོར་
བ་ཕྲ་རགས་ཀྱི་སྡུག་བསྔལ་ལས་བསྒྲལ་ནུས་པའི་ཆེད་དུ་ཐོག་མར་བདག་སངས་
རྒྱས་ཐོབ་པར་བྱ། བདག་སངས་རྒྱས་ཐོབ་པ་ན་སེམས་ཅན་ཐམས་ཅད་གནས་སྐབས་
ངན་སོང་གི་སྡུག་བསྔལ་ལས་བསྒྲལ་ནས་ལྷ་མིའི་གོ་འཕང་ལ་འགོད་པར་བྱ། མཐར་
ཐུག་འཁོར་བ་ཕྲ་རགས་ཀྱི་སྡུག་བསྔལ་ལས་བསྒྲལ་ནས་སངས་རྒྱས་ཀྱི་ས་ལ་
འགོད་པར་བྱ། དེ་ལ་བདག་སངས་རྒྱས་ཐོབ་པའི་རྒྱུ་རྒྱུད་སྡེ་ལྔའི་གཙོ་འདུས་ཀྱི་
རྣལ་འབྱོར་ཉམས་སུ་ལེན་པར་བགྱིའོ། སྙམ་དུ་བསམ་ལ། སེམས་ཅན་ཐམས་
ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རྒྱུད་
སྡེ་ལྔའི་གཙོ་འདུས་ཀྱི་རྣལ་འབྱོར་ཉམས་སུ་ལེན་པར་བགྱིའོ། །ཞེས་ལན་གསུམ་
བརྗོད། གསུམ་པ་ནང་མཆོད་གཏོར་མ་བྱིན་རླབས་ནི་མཇུག་གི་གཏོར་མ་བྱིན་
རླབས་ཀྱིས་གཉིས་ཀ་སྟབས་གཅིག་ཏུ་བྱིན་གྱིས་རླབས་པར་བྱ་བའོ། །བཞི་པ་
སྲུང་འཁོར་ནི། སྣོད་བཅུད་ཐམས་ཅད་འོད་གསལ་སྟོང་པ་ཉིད་དུ་སྦྱངས་པའི་ངང་
དུ་ཅུང་ཟད་མཉམ་པར་བཞག་ཅིང་ༀ་ཤུ་ནྱ་ཏ་ཞེས་སོགས་བརྗོད་ལ། སངས་རྒྱས་
ཀྱི་ཡེ་ཤེས་ཆོས་ཀྱི་སྐུའི་བདག་ཉིད་ངའོ་སྙམ་དུ་ང་རྒྱལ་བཟུང་། དེ་ལས་སྟོང་པ་
དེའི་ངང་ལས་པདྨ་དང་ཉི་མའི་སྟེང་དུ་རང་སེམས་ཧཱུཾ་སྔོན་པོ་ཡེ་ཤེས་ལྔའི་རང་
བཞིན་ཅན་དུ་གྱུར། ཧཱུཾ་དེ་ཉིད་ཡོངས་སུ་གྱུར་པ་ལས་རང་ཉིད་ཡེ་ཤེས་ལྔ་ལས་
-220 -



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ། །
གྲུབ་པའི་རྡོ་རྗེ་སྔོན་པོ་རྩེ་ལྔ་པ་ལྟེ་བར་ཧཱུྃ་གིས་མཚན་པ་ཅན་དུ་གྱུར། རྡོ་རྗེ་ཧཱུྃ་ཡིག་
དང་བཅས་པ་ལས་འོད་ཟེར་འཕྲོས་པས་མ་དག་པའི་སྣོད་བཅུད་ཐམས་ཅད་འོད་
གསལ་སྟོང་པ་ཉིད་དུ་སྦྱངས། འོད་ཟེར་རྣམས་སླར་འདུས་རྡོ་རྗེ་ཧཱུྃ་དང་བཅས་པ་
ལ་ཐིམ་པས་རྡོ་རྗེ་ཧཱུྃ་བཅས་འོད་དུ་ཞུ་ནས་ཐིག་ལེ་སྔོན་པོར་གྱུར། དེ་ལས་རང་
ཉིད་འཁོར་ལོ་སྡོམ་པ་ཡབ་རྐྱང་གི་སྐུར་གྱུར་པའི་ཐུགས་ཀར་ཧཱུཾ་ཡིག་སྔོན་པོ་འཁོད་
པར་བསམ་ལ། ཧཱུྃ་དེ་ཉིད་མི་ཤིགས་པ་ཐུགས་རྡོ་རྗེར་མོས་ནས་ཨོཾ་བཛྲ་རཀྵ་
སོགས་སྲུང་འཁོར་གྱི་སྔགས་ལན་གསུམ་བརྗོད་པས་ནུས་པ་དང་ལྡན་པར་བྱིན་
གྱིས་རླབས། ཐུགས་ཀའི་ཧཱུཾ་དེ་ལས་རཾ་ཡིག་དམར་པོ་འོག་ཕྱོགས་སུ་ཆད་དེ་ཉི་
མའི་དཀྱིལ་འཁོར་ཡངས་ཤིང་རྒྱ་ཆེ་བར་གྱུར། ཡང་ཐུགས་ཀའི་ཧཱུྃ་ལས་ཧཱུྃ་སྤྲོས་
པ་ལས་ཉི་མའི་སྟེང་དུ་སྣ་ཚོགས་རྡོ་རྗེའི་རང་བཞིན་གྱི་ས་གཞི་དང་། རྡོ་རྗེའི་ས་
གཞི་དེ་ལས་རྡོ་རྗེའི་ཚོགས་འཕྲོས་པས་མཐའ་བསྐོར་དུ་རྡོ་རྗེའི་ར་བ་དང་། ར་
བའི་སྟེང་དུ་རྡོ་རྗེའི་གུར་དང་བླ་བྲེས་སུ་གྱུར། སླར་ཡང་ཐུགས་ཀའི་ཧཱུྃ་ལས་ཧཱུྃ་
དཔག་ཏུ་མེད་པ་ཕྱོགས་བཅུར་འཕྲོས་ཏེ་རྡོ་རྗེ་རྩེ་གཅིག་པ་ནས་རྩེ་མོ་དགུ་པའི་བར་
དུ་གྱུར་པ་རྣམས་ཀྱིས། སྔར་གྱི་རྡོ་རྗེའི་ས་གཞི་ར་གུར་གྱི་རྡོ་རྗེ་རྣམས་ཀྱི་བར་
མཚམས་ཐམས་ཅད་སྲུབ་མེད་པར་གཏམས། དེ་ནས་འོག་གི་ཉི་མ་ལས་མེ་འབར་
བས་ས་གཞི་དང་ར་གུར་གྱི་རྡོ་རྗེ་རྣམས་ཞུ་ནས་ར་གུར་གྱི་ཕྱི་རོལ་དུམ་བུ་གཅིག་
ཏུ་འདྲེས་ཤིང་ཕྱི་ནང་ཐམས་ཅད་དུ་ཡེ་ཤེས་ཀྱི་མེ་ལྕེ་རབ་ཏུ་འཁྲིགས་པས་གང་སྟེ་
བགེགས་འཇུག་པའི་གོ་སྐབས་དང་བྲལ་བར་བསྒོམ། ལྔ་པ་ཚོགས་བསགས་པ་ནི།
རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་བླ་མ་ཡི་དམ་སངས་རྒྱས་བྱང་ཆུབ་
སེམས་དཔའ་དཔག་ཏུ་མེད་པ་སྤྱན་དྲངས་ཏེ་སྲུང་འཁོར་གྱི་ནང་གི་མདུན་གྱི་ནམ་
-221 -



ནི་གུའི་ཆོས་སྐོར་གྲུབ་པའི་དགོངས་རྒྱན།
མཁར་བཞུགས་པ་ལ། རང་གི་ཐུགས་ཀ་ནས་སྤྲོས་པའི་མཆོད་པའི་ལྷ་མོ་རྣམས་
ཀྱིས་མཆོད་ཡོན་ལ་སོགས་པ་མཆོད་པ་མཐའ་ཡས་པ་ཕུལ་བར་མོས་ལ། ཨགྣི་
ནས་ཤཔྟའི་བར་བརྗོད། དེ་ནས་བདུན་རྣམ་དག་གི་ཚོགས་བསགས་པ་ནི། སངས་
རྒྱས་དང་ཆོས་དང་དགེ་འདུན་ཏེ་དཀོན་མཆོག་གསུམ་པོ་ཁྱེད་རྣམས་ལ་བདག་
གཞན་སེམས་ཅན་ཐམས་ཅད་སྲིད་ཞིའི་འཇིགས་པ་ལས་སྐྱོབ་པའི་སྐྱབས་སུ་
བརྟེན་ནོ་བདག་ཅག་རྣམས་བསྐྱབ་ཏུ་གསོལ། ཚེ་རབས་ཐོག་མེད་ནས་བསགས་
པའི་སྡིག་པ་མི་དགེ་བ་ཐམས་ཅད་འགྱོད་པས་སོ་སོར་བཤགས་པར་བགྱིའོ་བྱང་
ཞིང་དག་པར་མཛོད་ཅིག སངས་རྒྱས་བྱང་སེམས་རྣམས་དང་འགྲོ་བ་མ་ལུས་པ་
རྣམས་ཀྱི་དགེ་བ་ལ་བདག་གི་སེམས་དགའ་ཞིང་རྗེས་སུ་ཡི་རང་ངོ༌། སེམས་ཅན་
གྱི་དོན་བསྒྲུབ་པའི་ཕྱིར་དུ་བདག་སངས་རྒྱས་ཐོབ་འདོད་ཀྱི་བྱང་ཆུབ་ཀྱི་སེམས་
ནི་ཡིད་ཀྱིས་མི་གཏོང་བར་བཟུང་བར་བགྱིའོ། སླར་ཡང་སྐྱབས་སུ་འགྲོ་བ་ནི།
སངས་རྒྱས་དང་ཆོས་དང་ཚོགས་ཀྱི་མཆོག་འཕགས་པའི་དགེ་འདུན་ལ། བདག་
གཞན་སེམས་ཅན་ཐམས་ཅད་བླ་མེད་བྱང་ཆུབ་མ་ཐོབ་ཀྱི་བར་དུ་སྲིད་ཞིའི་འཇིགས་
པ་ལས་སྐྱོབ་པའི་སྐྱབས་སུ་བརྟེན་ནོ། །བདག་གིས་རང་གཞན་གཉིས་ཀའི་གནས་
སྐབས་དངམཐར་ཐུག་གི་དོན་ཐམས་ཅད་རབ་ཏུ་བསྒྲུབ་པའི་ཕྱིར་དུ་གཞན་དོན་
དུ་བྱང་ཆུབ་མཆོག་སངས་རྒྱས་ཐོབ་འདོད་ཀྱི་བྱང་ཆུབ་ཀྱི་སེམས་དང་ཐེག་ཆེན་
འཕགས་པའི་སྟོང་ཉིད་མངོན་སུམ་དུ་རྟོགས་པའི་བྱང་ཆུབ་ཀྱི་སེམས་གཉིས་པོ་
རྒྱུན་དུ་བསྐྱེད་པར་བགྱིའོ། །བདག་གིས་གཞན་དོན་སྒྲུབ་ཕྱིར་བྱང་ཆུབ་མཆོག་
སངས་རྒྱས་ཐོབ་འདོད་ཀྱི་སེམས་དེ་བསྐྱེད་པར་བྱས་ནས་ཀྱང༌། སེམས་ཅན་
ཐམས་ཅད་བདག་གིས་ལམ་བསྒྲུབ་པའི་འབྲས་བུ་བདེ་བ་ཐམས་ཅད་སྦྱིན་ཡུལ་
• 222 -



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ།
གྱི་མགྲོན་དུ་གཉེར་བ་སྟེ་མགྲོན་ལྟ་བུར་དམིགས་པའི་སྒོ་ནས་བྱང་ཆུབ་སེམས་
དཔའི་སྤྱོད་པ་མཆོག་ཕར་ཕྱིན་དྲུག་དང་བསྐྱེད་རྫོགས་ཀྱི་ལམ་ལ་སོགས་པ་ཡིད་
འོང་གི་ལམ་རྣམས་སྤྱད་པར་བགྱིའོ། །དེ་ལྟར་སྐྱབས་སུ་སོང་བ་ལ་སོགས་པའི་
དགེ་བའི་རྩ་བ་དེས་འགྲོ་བ་སེམས་ཅན་རྣམས་ལ་གནས་སྐབས་དང་མཐར་ཐུག་
གི་ཕན་པ་ཐམས་ཅད་བདག་གིས་བསྒྲུབ་པའི་ཕྱིར་དུ་བདག་སངས་རྒྱས་ཀྱི་གོ་
འཕང་མྱུར་དུ་འགྲུབ་པར་ཤོག་ཅིག་སྙམ་དུ་བསམ་ཞིང་། ངག་ཏུ། དཀོན་མཆོག་
གསུམ་ལ་བདག་སྐྱབས་མཆི། །ཞེས་སོགས་ལན་གསུམ་བྱ། དེ་ལྟར་ཚོགས་བསགས་
པས་རང་གི་ལུས་ངག་ཡིད་གསུམ་གྱི་དྲི་མ་མ་ལུས་པ་ཐམས་ཅད་དག་སྟེ་མེ་ལོང་
དང་གཟུགས་བརྙན་ལྟར་རང་དང་ཚོགས་ཞིང་རྣམས་སོ་སོར་སྣང་ཡང་ངོ་བོ་དབྱེར་
མེད་དུ་གྱུར་བར་མོས། དྲུག་པ་ཚད་མེད་བཞི་སྒོམ་པ་ནི། དྲིན་ཅན་གྱི་མར་གྱུར་
པའི་སེམས་ཅན་ཐམས་ཅད་གནས་སྐབས་ལྷ་མིའི་བདེ་བ་དང་མཐར་ཐུག་གི་
སངས་རྒྱས་ཀྱི་བདེ་བ་དང༌། བདེ་བའི་རྒྱུ་དགེ་བ་བཅུ་དང་ས་བཅུ་ལམ་ལྔ་ལ་
སོགས་པ་དང་ལྡན་པར་བདག་གིས་བྱ། སེམས་ཅན་ཐམས་ཅད་སྡུག་བསྔལ་ཕྲ་
རགས་དང་སྡུག་བསྔལ་ཕྲ་རགས་ཀྱི་རྒྱུ་སྒྲིབ་གཉིས་དང་བྲལ་བར་བདག་གིས་
བྱ། སེམས་ཅན་ཐམས་ཅད་སྡུག་བསྔལ་མེད་པའི་བདེ་བས་ཚིམ་པའི་དགའ་བ་
དང་མི་འབྲལ་བར་བདག་གིས་བྱ། སེམས་ཅན་ཐམས་ཅད་རང་ཕྱོགས་ཆགས་པ་
དང་གཞན་ཕྱོགས་ལ་སྡང་བའི་ཕྱོགས་རིས་མེད་པར་རང་གཞན་ཀུན་ལ་འདྲ་མཉམ་
དུ་མཐོང་བའི་བཏང་སྙོམས་དང་ལྡན་པར་གྱུར་བར་བདག་གིས་བྱའོ་སྙམ་པའི་
ངང་ནས། སེམས་ཅན་ཐམས་ཅད་བདེ་བ་དང་བདེ་བའི་རྒྱ་དང་ཞེས་སོགས་བརྗོད་
དོ། །གཉིས་པ་དངོས་གཞི་ལ། མཉམ་བཞག་གི་རྣལ་འབྱོར་དང་། མཉམ་ལྡང་
-223 -



ནི་གུའི་ཆོས་སྐོར་གྲུབ་པའི་དགོངས་རྒྱན།
གི་རྣལ་འབྱོར་གཉིས། དང་པོ་ལ། དམ་ཚིག་པ་བསྐྱེད་པ། དེ་ལ་ཡེ་ཤེས་པ་གཞུག་
པ། སྒོ་གསུམ་རྡོ་རྗེ་གསུམ་དུ་སྡོམ་པ། དབང་གིས་རྒྱས་འདེབས་པ། མཆོད་ཅིང་
བསྟོད་པས་མཉེས་པར་བྱེད་པ། བཟླས་པའི་སྒོ་ནས་དངོས་གྲུབ་སྒྲུབ་པ་དང་དྲུག
དང་པོ་ནི། ཨོཾ་སྭ་བྷ་ཝཱ་སོགས་བརྗོད་ཅིང་གཟུང་བ་ཡུལ་གྱིས་བསྡུས་པའི་ཆོས་
ཐམས་ཅད་རང་བཞིན་མེད་པའོ་སྙམ་དུ་བསམ། ཨོཾ་ཤུ་ནྱ་ཏ་སོགས་བརྗོད་ཅིང་
འཛིན་པ་སེམས་ཀྱིས་བསྡུས་པའི་ཆོས་ཐམས་ཅད་རང་བཞིན་མེད་པའོ་སྙམ་དུ་
བསམ་ལ། གནས་ལུགས་སྟོང་པ་ཉིད་ལ་ཅུང་ཟད་མཉམ་པར་བཞག་སྟེ། དབྱིངས་
སྟོང་པ་ཉིད་དང་ཡེ་ཤེས་ཟུང་དུ་འཇུག་པ་ཆོས་ཀྱི་སྐུའི་བདག་ཉིད་ངའོ་སྙམ་དུ་ང་
རྒྱལ་བཟུང་། དེ་ནི་ཆོས་སྐུའི་རྣལ་འབྱོར་ཏེ། གཟུགས་སྐུའི་རྣལ་འབྱོར་ནི་བདག་
ཆོས་སྐུ་ཁོ་ནས་ངང་དུ་གནས་ན་སེམས་ཅན་གྱི་དོན་སྒྲུབ་པ་མི་འོངས་པའི་གཞན་
དོན་བསྒྲུབ་ཕྱིར་གཟུགས་ཀྱི་སྐུར་ལྡང་བར་བྱའོ་སྙམ་པའི་འཕེན་པ་ཞིག་བཏང་
སྟེ། སྟོང་པ་དེའི་ངང་ལས་སྲུང་འཁོར་གྱི་དབུས་སུ་གཞན་དོན་དུ་འཁོར་བ་མ་སྟོང་
བར་དུ་འཁོར་བར་གནས་ཀྱང་འཁོར་བའི་སྐྱོན་ཆགས་སོགས་ཀྱིས་མ་གོས་པའི་
བརྡར་སྣ་ཚོགས་པདྨ་འདབ་མ་བརྒྱད་པའི་ལྟེ་བར་སེམས་ཅན་ཐམས་ཅད་ཀྱི་རྒྱུད་
ལ་བླ་མེད་བྱང་ཆུབ་ཀྱི་མྱུ་གུ་སྨིན་པར་བྱེད་པའི་བརྡར་ཉི་མའི་གདན། དེའི་སྟེང་དུ་
ཞེ་སྡང་དང་འདོད་ཆགས་ཀྱི་ངོ་བོ་འཇིགས་བྱེད་དང་དུས་མཚན་གྱི་གདན། དེའི་
སྟེང་དུ་རང་སེམས་བདེ་སྟོང་ཐུགས་རྡོ་རྗེའི་ངོ་བོ་ཧཱུཾ་ཡིག་སྔོན་པོ། དེ་ལས་རྡོ་རྗེ་སྔོན་
པོ་རྩེ་ལྔ་པ་ལྟེ་བར་ཧཱུྃ་གིས་མཚན་པ་གཅིག་ཏུ་གྱུར། དེ་ལས་འོད་ཟེར་མཐའ་ཡས་པ་
ཕྱོགས་བཅུར་འཕྲོས། དེ་བཞིན་གཤེགས་པ་སྲས་དང་བཅས་པ་ཐམས་ཅད་ལ་ཕོག་
པས་ཐུགས་མཉེས་པར་བྱས། སེམས་ ཅན་ ཐམས་ཅད་ལ་ཕོག་པས་སྡིག་སྒྲིབ་
-224-



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ།
ཐམས་ཅད་སྦྱངས་ཏེ་ཧེ་རུ་ཀ་ཡབ་ཡུམ་གྱི་གོ་འཕང་ལ་བཀོད། འོད་ཟེར་སླར་འདུས་
པའི་ཚེ་ཕྱོགས་བཅུའི་སངས་རྒྱས་སྲས་དང་བཅས་པ་དང་། སེམས་ཅན་ཧེ་རུ་ཀར་
གྱུར་པ་ཐམས་ཅད་འཁོར་ལོ་སྡོམ་པ་ཧེ་རུ་ཀ་ཡབ་ཡུམ་གྱི་རྣམ་པར་སྤྱན་དྲངས་ཏེ།
ཧཱུྃ་ཡིག་རྡོ་རྗེ་དང་བཅས་པ་ལ་ཐིམ། དེ་ཡོངས་སུ་གྱུར་པ་ལས་རང་ཉིད་བདེ་སྟོང་
གི་ཡེ་ཤེས་ལས་གྲུབ་པའི་དཔལ་ཧེ་རུ་ཀ་འཁོར་ལོ་བདེ་མཆོག་གི་སྐུར་ཝལ་གྱིས་
གྱུར་བར་བསམ། དེ་ཡང་ཆོས་སྐུ་དེ་བཞིན་ཉིད་ཀྱི་དབྱིངས་ལས་ནམ་ཡང་གཡོ་བ་
མེད་པའི་བརྡར་སྐུ་མདོག་མཐིང་ག ཆོས་ཀྱི་དབྱིངས་ལས་གཡོ་བ་མེད་ཀྱང་མཁྱེན་
པའི་ཡེ་ཤེས་ཀྱི་འཁོར་འདས་ཐམས་ཅད་ལ་ཁྱབ་པའི་རྟགས་སུ་ཨིན་དྲ་ནཱི་ལ་
ལྟར་འབར་བ། དམིགས་པ་མེད་པའི་སྙིང་རྗེ་མཆོག་དང་ལྡན་པའི་ཡེ་ཤེས་ཀྱི་
གཟིགས་པའི་རྟགས་སུ་འོད་ཟེར་སྣ་ཚོགས་ཕྱོགས་བཅུར་འཕྲོ་བ། སྐུ་གསུང་ཐུགས་
དང་ཡོན་ཏན་ཕྲིན་ལས་ཐམས་ཅད་འབྲས་བུའི་ཆོས་སྐུ་གཅིག་ཏུ་གྱུར་པའི་བརྡར་
ཞལ་གཅིག་པ། ཐབས་བདེ་བ་ཆེན་པོ་དང་ཤེས་རབ་སྟོང་པ་ཉིད་ཟུང་དུ་འཇུག་
པ་དང་ལྡན་པའི་བརྡར་ཕྱག་གཉིས་པ། དུས་གསུམ་གྱི་ཆོས་ཐམས་ཅད་ཆགས་
ཐོགས་མེད་པར་མཁྱེན་པའི་བརྡར་དམར་ལ་ཟླུམ་པའི་སྤྱན་གསུམ་གཡོ་བ། གཉིས་
སྣང་འཁྲུལ་བ་དང་བདུད་བགེགས་ཐམས་ཅད་ཚར་གཅོད་པའི་བརྡར་ཞལ་ཁྲོས་
པའི་ཉམས་ཅན། ཡོན་ཏན་གྱི་ལུས་སྟོབས་ཡོངས་སུ་རྫོགས་པའི་བརྡར་སྐུ་སྒེག་
པ། སེམས་ཅན་ལ་བརྩེ་བ་རྒྱུན་མི་འཆད་པ་དང་། རྗེས་ཆགས་ཀྱི་བདེ་བས་རབ་
ཏུ་ངོམས་པའི་བརྡར་ཞལ་ཆགས་པའི་ཉམས་ཅན། བདུད་བཞི་འཇོམས་པར་མཛད་
པའི་བརྡར་མཆེ་བའི་མྱུ་གུ་བཞི་ཅུང་ཟད་གཙིགས་པ། བཞིན་ཤིན་ཏུ་འགྱུར་བའི་
ཁྲོ་གཉེར་ཅན། སྒྲིབ་གཉིས་སྤངས་པའི་སྟོབས་ཀྱིས། འཇིག་རྟེན་གྱི་བྱ་སྤྱོད་ལས་
-225-



ནི་གུའི་ཆོས་སྐོར་གྲུབ་པའི་དགོངས་རྒྱན།
གྲོལ་ནས་མི་གནས་པའི་མྱང་འདས་སུ་ཕྱིན་པའི་རྟགས་སུ་བུང་བ་ལྟར་གནག་པའི་
དབུ་སྐྲ་རལ་བའི་ཐོར་ཅོག་སྤྱི་བོའི་གཙུག་ཏུ་བཅིངས་པ། དེའི་རྩེ་མོར་སྦྱིན་པའི་
ཕར་ཕྱིན་རྫོགས་པའི་བརྡར་མི་རུས་ཀྱི་འཁོར་ལོ་རྩིབས་བརྒྱད་པ། དེའི་ལྟེ་བར་
སེམས་ཅན་གྱི་རེ་འདོད་ཐམས་ཅད་རྐང་བའི་བརྡར་ནོར་བུ་མིག་གཅིག་གི་ཏོག་
དང་ལྡན་པ། འཁོར་བ་མ་སྟོངབར་དུ་ཕྲིན་ལས་རྣམ་པ་བཞིས་སེམས་ཅན་གྱི་དོན་
མཛད་པ་རྒྱུན་མི་འཆད་པའི་བརྡར་རལ་བའི་མདུན་ངོས་ལ་སྣ་ཚོགས་རྡོ་རྗེ་གྱེན་
དུ་བསླངས་པ། ཐོར་ཚུགས་ཀྱི་གཡོན་ངོས་སུ་སེམས་ཅན་གྱི་ཉོན་མོངས་པའི་ཚ་
གདུང་སེལ་བའི་བརྡར་ཟླ་བ་ཕྱེད་པ། བཅད་ཁ་གཡོན་དུ་བསྟན་པས་བརྒྱན་པ།
ཚུལ་ཁྲིམས་ཀྱི་ཕར་ཕྱིན་རྫོགས་པའི་བརྡར་མི་རུས་ཀྱི་རྣ་ཆ་དང་། དེ་བཞིན་དུ་
བཟོད་པའི་མགུལ་རྒྱན་དང༌། བརྩོན་འགྲུས་ཀྱི་དཔུང་གདུབ་ལག་གདུབ་སོར་
གདུབ་རྐང་གདུབ་སྟེ་གདུབ་བུའི་ཚོགས་དང༌། བསམ་གཏན་གྱི་སྐ་རགས་དང༌།
ཤེས་རབ་ཀྱི་ཕར་ཕྱིན་རྫོགས་པའི་བརྡར་མི་རུས་ཀྱི་མཆོད་ཕྱིར་ཐོགས་ཀྱིས་བརྒྱན་
པ། མཚན་མའི་རྟོག་པ་ཐམས་ཅད་སྤངས་པའི་བརྡར་སྐུ་ལ་ཐལ་བ་ཆེན་པོའི་ཉེ་
བར་བྱུག་པ། ཡེ་ཤེས་ལྔ་དང་ལྡན་པ་དང་ཕུང་པོ་ལྔ་རིགས་ལྔར་གནས་འགྱུར་བའི་
རྟགས་སུ་མི་མགོ་སྐམ་པོ་ལྔའི་དབུ་རྒྱན་རིན་པོ་ཆེའི་རྩེ་ཕྲན་ཅན། ཆོས་ཉིད་ཐུགས་
སུ་ཆུད་པའི་བརྡར་རྡོ་རྗེའི་ཐག་པ་ལ་བརྒྱུས་པ། སྲིད་པ་གསུམ་ན་འགྲན་ཟླ་དང་
བྲལ་བའི་བརྡར་དཔའ་བོའི་དར་དཔྱངས་དཀར་པོ་མགོ་བོའི་རྒྱབ་ནས་ཕྲག་པ་གཉིས་
སུ་དཔྱངས་པ། མ་དག་པའི་སེམས་བྱུང་ལྔ་བཅུ་དག་པ་དང་གདུལ་བྱ་འདུལ་བའི་
བརྡར་མིའི་རྒྱུ་མ་ལ་བརྒྱུས་པའི་ཁྲག་འཛག་མགོ་བོ་ལྔ་བཅུའི་དོ་ཤལ་ཅན། ང་རྒྱལ་
རྣམ་པར་དག་པའི་བརྡར་སྟག་ལྤགས་ཀྱི་ཤམ་ཐབས་གྲོལ་བ། རྣམ་རྟོག་རྩད་ནས་
•226-



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ།
གཅོད་པའི་བརྡར་ཕྱག་གཡས་པའི་རྡོ་རྗེ་དང་། སྟོང་ཉིད་སྟོན་པའི་སྒྲས་དངོས་པོ་
བདེན་འཛིན་སྤོང་བར་མཛད་པའི་བརྡར་གཡོན་པས་དྲིལ་བུ་ཐུགས་ཀར་བསྣོལ་
ནས་འཛིན་པ། བདེ་སྟོང་དབྱེར་མི་ཕྱེད་པ་དང་ལྡན་པའི་བརྡར་ཡུམ་ལ་འཁྱུད་པའོ། །
རང་ཁོ་ནའི་ཆེད་དུ་མྱང་འདས་ལ་ཞེན་པའི་ཞི་མཐའ་དང༌། འཁོར་བ་ལ་ཆགས་
པའི་འཁོར་མཐའ་སྟེ་མཐའ་གཉིས་སྤངས་པའི་བརྡར་ཞབས་གཉིས་པ། ཞེ་སྡང་
དང་ཞེ་སྡང་གི་འབྲས་བུ་ཕོ་གདོན་ཐམས་ཅད་ལྡང་མེད་དུ་མནན་པའི་བརྡར་ཞབས་
གཡོན་བསྐུམ་པས་འཇིགས་བྱེད་ནག་པོ་སུམ་ལྡེབས་བྱས་པ་མགོ་གཡོན་དུ་བསྟན་
པའི་རོ་སྟོད་དང་མགོ་བོར་བརྫིས་པ། འདོད་ཆགས་དང་འདོད་ཆགས་ཀྱི་འབྲས་
བུ་མོ་གདོན་ཐམས་ཅད་ལྡང་མེད་དུ་མནན་པའི་བརྡར་ཞབས་གཡས་བརྐྱངས་པས་
དུས་མཚན་མ་དམར་མོ་གན་རྐྱལ་མགོ་གཡས་སུ་བསྟན་པའི་ནུ་མ་གཉིས་ཀྱི་བར་
དུ་མནན་པ། དྲག་པོ་འཇིགས་བྱེད་གདན་དུ་བཏིང་བའི་སྟེང་དུ་འགྱིང་བག་གིས་
རོལ་པ་ལ་སོགས་པ་སྙིང་སྟོབས་ཤིན་ཏུ་ཆེ་བ་དཔའ་བའི་ཉམས་བདེ་མཆོག་གི་
སྐུ་ལུས་ལ་མངོན་པ་ནི་དཔའ་བའི་ཉམས་དང་། ཕྱག་རྒྱ་དྲུག་དང་སྟག་ཤམ་སོགས་
རྒྱན་དུ་མས་མཛེས་པར་སྤྲས་པ་ལ་སོགས་པ་ཤིན་ཏུ་འཕྱོར་སྒེག་དང་ལྡན་པའི་
ཉམས་སྐུ་ལུས་ལ་མངོན་པ་ནི་སྒེག་པའི་ཉམས་དང་། སྐུ་ལུས་ཆེ་ཞིང་ཅུང་ཟད་ཁྲོས་པ་
དང་སྐུའི་མཚན་དཔེ་དང་བཀྲག་མདངས་བལྟར་མི་བཟོད་པ་ལ་སོགས་པ་ཤིན་ཏུ་
འཇིགས་རུང་གི་ཉམས་སྐུ་ལུས་ལ་མངོན་པ་ནི་འཇིགས་སུ་རུང་བའི་གར་གྱི་ཉམས་
ཏེ་སྐུའི་གར་གསུམ་དང་། ཞལ་ཅུང་ཟད་འཛུམ་པ་ལ་སོགས་པ་ལ་བལྟས་ན་ཧ་ཧ་ཧེ་ཧེ་
ལ་སོགས་པ་གད་མོའི་སྒྲ་སྒྲོགས་པར་འགྱུར་རོ་སྙམ་པའི་ཉམས་སྐུ་ལུས་ལ་མངོན་པ་
ནི་དགོད་པའི་ཉམས་དང༌། ཞལ་ལ་ཅུངཟད་ཁྲོ་ཉམས་ཆགས་པ་དང་འཇིགས་པའི་
•227-



ནི་གུའི་ཆོས་སྐོར་གྲུབ་པའི་དགོངས་རྒྱན།
རྒྱན་མནབ་པ་སོགས་ལ་བརྟགས་ན་ལྷ་འདིས་ནི་ཧཱུཾ་ཧཱུཾ་ཕཊ་ཕཊ་ལ་སོགས་པ་གཤེ་
ཞིང་སྡང་བའི་སྒྲ་སྒྲོགས་པར་འགྱུར་རོ་སྙམ་པའི་ཉམས་སྐུ་ལུས་ལ་མངོན་པ་ནི་
གཤེ་བའི་ཉམས་དང་། སྐུ་ཆེ་བ་དང་མགྲིན་པ་རྒྱས་པ་དང་ཁྲོ་བའི་ཉམས་ལ་སོགས་
པ་ལ་བརྟགས་ན་ལྷ་འདིས་ནི་མ་རུངས་པ་ཐམས་ཅད་ཀྱི་སྙིང་འགས་པར་བྱེད་
པའི་རྔམ་པའི་སྒྲ་དྲག་པོ་སྟོང་གསུམ་ཁྱབ་པ་བཟོད་མི་ནུས་པའི་ཁྲོ་བའི་སྒྲ་སྒྲོགས་
པར་འགྱུར་རོ་སྙམ་པའི་ཉམས་སྐུ་ལུས་ལ་མངོན་པ་ནི་ཁྲོ་བར་སྟོན་པའི་གར་གྱི་
ཉམས་ཏེ་གསུང་གི་གར་གྱི་ཉམས་གསུམ་དང་། ཞལ་ལ་འཛུམ་མདངས་རྒྱས་པ་
དང་སེམས་ཅན་འདུལ་བའི་བརྡའ་རྟགས་སྣ་ཚོགས་རྡོ་རྗེས་བརྒྱན་པ་སོགས་ལ་
བརྟགས་ན་ལྷ་འདིའི་ཐུགས་རྒྱུད་ལ་སྙིང་རྗེ་ཆེན་པོ་དང་ལྡན་ནོ་སྙམ་པའི་ཉམས་
སྐུ་ལུས་ལ་མངོན་པ་ནི་སྙིང་རྗེའི་གར་གྱི་ཉམས་དང་། ཞལ་ཅུང་ཟད་ཁྲོས་པ་དང་
དྲག་པོ་འཇིགས་བྱེད་མནན་པ་དང་མི་མགོ་རློན་པ་བཅད་པའི་དོ་ཤལ་བྱས་པ་སོགས་
ལ་བརྟགས་ན་ལྷ་འདིའི་ཐུགས་རྒྱུད་ལ་གདུག་ཅན་ལ་སྡང་བའི་ཐུགས་མངའ་འོ་
སྙམ་པའི་ཉམས་སྐུ་ལུས་ལ་མངོན་པ་ནི་སྡང་བའི་ཉམས་སམ་རྔམ་པའི་གར་གྱི་
ཉམས་དང་། ཆོས་ཉིད་ལས་གཡོ་བ་མེད་པའི་རྟགས་སུ་སྐུ་མདོག་མཐིང་སྔོན་དུ་
བསྟན་པ་སོགས་ལ་བརྟགས་ན་ལྷ་འདིའི་ཐུགས་ནི་རྣམ་རྟོག་ཐམས་ཅད་ཞི་བའི་
ཆོས་དབྱིངས་སུ་གནས་པའོ་སྙམ་པའི་ཉམས་སྐུ་ལུས་ལ་མངོན་པ་ནི་ཞི་བའི་གར་
གྱི་ཉམས་ཏེ་ཐུགས་ཀྱི་གར་གྱི་ཉམས་གསུམ་དང་གར་གྱི་ཉམས་དགུ་དང་ལྡན་
ཞིང་། མཚན་སོ་གཉིས་དང་དཔེ་བྱད་བརྒྱད་ཅུའི་ཆ་ཤས་མ་ལུས་པ་ཐམས་ཅད་
ཡོངས་སུ་རྫོགས་པའོ། །དེ་ལ་འཁྱུད་པའི་ཤེས་རབ་ཀྱི་ངོ་བོ་ཡུམ་རྡོ་རྗེ་ཕག་མོ་
བདེ་སྟོང་གི་རྗེས་ཆགས་ཤིན་ཏུ་རྒྱས་པའི་རྟགས་སུ་སྐུ་མདོག་དམར་མོ་བསྐལ་
-224-



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ།
བའི་མེ་ལྟར་གཟི་བརྗིད་འབར་བ་ལངས་ཚོ་རྒྱས་ཤིང་ནུ་མ་འབུར་བ་བྷ་ག་ནས་
ཁྲག་འཛག་པ། ཆོས་ཐམས་ཅད་བདེན་སྟོང་དུ་རོ་གཅིག་པར་རྟོགས་པའི་རྟགས་
སུ་ཞལ་གཅིག་པ། དུས་གསུམ་མཁྱེན་པའི་བརྡར་སྤྱན་གསུམ་པ། ཐབས་དང་
ཤེས་རབ་ཟུང་དུ་འབྲེལ་བའི་རྟགས་སུ་ཕྱག་གཉིས་པ། བདག་འཛིན་གཅོད་པའི་
རྟགས་སུ་ཕྱག་གཡས་པས་རྡོ་རྗེའི་གྲི་གུག་དང་བཅས་པའི་སྡིག་མཛུབ་ཀྱིས་ཕྱོགས་
ཐམས་ཅད་གནོན་ཞིང་། ཡབ་ལ་རྗེས་ཆགས་ཀྱི་བདེ་བ་སྟོབ་པའི་རྟགས་སུ་ཕྱག་
གཡོན་པས་ཐོད་པ་ཁྲག་གིས་གང་བ་འཛིན་པས་ཡབ་ལ་འཁྱུད་པ། སྒྲིབ་པའི་དྲི་
མའི་བསྒྲིབ་གཡོགས་དང་བྲལ་བའི་རྟགས་སུ་སྐུ་གཅེར་བུ། གཉིས་སྣང་འཁྲུལ་
བ་ཞིག་པའི་རྟགས་སུ་དབུ་སྐྲ་སིལ་བུར་གྲོལ་བ། སྦྱིན་པ་ནས་བསམ་གཏན་གྱི་
བར་གྱི་ཕར་ཕྱིན་ལྔ་དང་ལྡན་པའི་རྟགས་སུ་སྤྱི་བོར་རུས་པའི་འཁོར་ལོ། རུས་
པའི་རྣ་རྒྱན། རུས་པའི་མགུལ་རྒྱན། རུས་པའི་གདུ་བུ། རུས་པའི་སྐ་རགས་ཏེ་
ཕྱག་རྒྱ་ལྔས་བརྒྱན་པ། ཤེས་རབ་ཀྱི་ཕར་ཕྱིན་གྱི་ངོ་བོ་ནི་ཡུམ་རང་ཉིད་དོ། སྒྲིབ་
པ་སྤངས་པའི་ཡེ་ཤེས་ལྔ་དང་ལྡན་པའི་བརྡར་ཐོད་སྐམ་གྱི་དབུ་རྒྱན། སེམས་བྱུང་ལྔ་
བཅུའི་འཁྲུལ་བ་དག་པའི་བརྡར་སྐམ་པོ་ལྔ་བཅུའི་དོ་ཤལ་ཅན། མཐའ་གཉིས་གནོན་
པའི་ཞབས་གཡས་པ་བསྐུམ་པས་ཡབ་ཀྱི་རྐེད་ལ་འཁྲིལ་བ། གཡོན་པ་བརྐྱངས་
པས་ཡབ་ལ་འཁྱུད་པ། ཡབ་ཡུམ་གཉིས་ཀ་ལང་ཚོ་གསར་དུ་བདོ་བ། སྒྲིབ་གཉིས་
སྲེག་པར་བྱེད་པའི་རྟགས་སུ་ཡབ་ཡུམ་གཉིས་ཡེ་ཤེས་ཀྱི་མེ་དཔུང་འབར་བའི་
དབུས་ན་བཞུགས་པའོ། །དེ་ནི་གཞི་ལུས་བསྐྱེད་པའོ།། ལུས་དཀྱིལ་གྱི་ལྷ་བསྒོམ་པ་
ནི། རང་ཉིད་ཡབ་འཁོར་ལོ་བདེ་མཆོག་གི་སྐུའི་ནང་གི་དབུས་སུ་རྩ་དབུ་མ་སྔོན་
པོ། དེའི་གཡས་སུ་རོ་མ་དམར་པོ། གཡོན་དུ་རྐྱང་མ་དཀར་པོ་སྟེ་རྩ་གསུམ་སུམ་
-229-



ནི་གུའི་ཆོས་སྐོར་གྲུབ་པའི་དགོངས་རྒྱན།
གཤིབས་སུ་གནས་པ་མས་སྣ་གསངརྩེ་དང་། ཡས་སྣ་སྤྱི་གཙུག་ཏུ་ཟུག་པ། དེའི་
དཔྲལ་བར་རྩ་འདབ་སོ་གཉིས། མགྲིན་པར་བཅུ་དྲུག སྙིང་གར་བརྒྱད། ལྟེ་བར་རེ་
བཞི། གསང་བར་རྩ་འདབ་སོ་གཉིས་ཏེ། རྩ་གསུམ་འཁོར་ལོ་ལྔ་དང་བཅས་པ་སྐད་
ཅིག་ གིས་གྲུབ་པའི་ལྟེ་བ་སྤྲུལ་པའི་འཁོར་ ལོ་ རྩ་ འདབ་དྲུག་ཅུ་རྩ་བཞི་པའི་
ལྟེ་བར་དབུ་མའི་ནང་དུ་འཁོར་ལོ་སྡོམ་པའི་སྐུ་གསུང་ཐུགས་གསུམ་གྱི་ཡོན་ཏན་
ཐམས་ཅད་གཅིག་ཏུ་འདུས་པའི་ངོ་བོ་རང་དང་མཚུངས་པའི་འཁོར་ལོ་བདེ་མཆོག་
ཡབ་ཡུམ། སྤྱི་བོར་བདེ་བ་ཆེན་པོའི་འཁོར་ལོ་རྩ་འདབ་སོ་གཉིས་པའི་ལྟེ་བར་
དབུ་མའི་ནང་དུ་འཁོར་ལོ་སྡོམ་པའི་སྐུ་རྡོ་རྗེའི་ངོ་བོ་གསང་བ་འདུས་པ་སྐུ་མདོག་
སྔོན་པོ་ཡིད་ཙམ་ཁྲོས་པ། གཡས་རྡོ་རྗེ་དང་གཡོན་དྲིལ་བུ་འཛིན་པས་རང་དང་
མཚུངས་པའི་ཡུམ་སྔོན་མོ་རྡོར་དྲིལ་འཛིན་པ་ཞབས་གཉིས་པདྨའི་སྐྱིལ་ཀྲུང་གིས་
ཡབ་ལ་འཁྲིལ་བ་ལ་འཁྱུད་པ། རྡོ་རྗེའི་སྐྱིལ་ཀྲུང་གིས་པདྨ་དང་ཉི་མའི་གདན་ལ་
བཞུགས་ཤིང་། དར་དམར་པོའི་སྨད་གཡོགས། དཀར་པོའི་སྟོད་གཡོགས། སེར་
པོའི་ཅོད་པན། ལྗང་གུའི་སྒྲ་ཆིང་སོགས་དར་དང་། རིན་པོ་ཆེའི་དབུ་རྒྱན། སྙན་
རྒྱན། མགུལ་རྒྱན། གདུ་བུ། སྐ་རགས། དོ་ཤལ་ལ་སོགས་པའི་རིན་པོ་ཆེས་བརྒྱན་
པའོ། །མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག་པའི་ལྟེ་བར་དབུ་
མའི་ནང་དུ་འཁོར་ལོ་སྡོམ་པའི་གསུང་རྡོ་རྗེའི་ངོ་བོ་མ་ཧཱ་མ་ཡ་སྐུ་མདོག་(ཏཱ་ར་ནཱ་
ཐས་མཐིང་ག)མཐིང་ནག ཕྱག་གཉིས་ཀྱིས་མདའ་གཞུ་འཛིན་པས་ཡུམ་སངས་
རྒྱས་མཁའ་འགྲོ་མ་དམར་མོ་རང་དང་མཚུངས་པའི་མདའ་གཞུ་འཛིན་པ་ཞབས་
གཡོན་བརྐྱང་གཡས་བསྐུམ་ (ཏཱ་ར་ནཱ་ཐས་གཡས་བརྐྱང་གཡོན་བསྐུམ་སྐབས་ལ་ལརགསུངས)པས་
ཡབ་ཀྱི་རྐེད་པར་འཁྲིལ་བ་ལ་འཁྱུད་པ། དབུ་སྐྲ་སེར་པོ་གྱེན་དུ་བརྫེས་པ། ཞབས་
• 230 -



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ།
གཡས་བརྐྱང་གཡོན་བསྐུམ་(ཏཱ་ར་ནཱ་ཐས་གཡོན་བརྐྱང་གཡས་བསྐུམ་སྐབས་ལ་ལར་གསུངས)པས་
པད་ཉིའི་གདན་ལ་མི་རོ་ཁ་སྦུབ་མགོ་གཡས་སུ་བསྟན་པ་མནན་པའོ། །སྙིང་ག་
ཆོས་ཀྱི་འཁོར་ལོ་རྩ་འདབ་བརྒྱད་པའི་ལྟེ་བར་དབུ་མའི་ནང་དུ་འཁོར་ལོ་སྡོམ་
པའི་ཐུགས་རྡོ་རྗེའི་ངོ་བོ་དགྱེས་མཛད་རྡོ་རྗེ་སྐུ་མདོག་(ཏཱ་ར་ནཱ་ཐས་མཐིང་ག)མཐིང་
ནག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས། ཡུམ་བདག་མེད་མ་སྔོན་མོ་
གྲི་ཐོད་འཛིན་ཅིང་གཡས་བསྐུམ་གཡོན་བརྐྱངས་གིས་ཡབ་ལ་འཁྲིལ་བ་ལ་འཁྱུད་
པ། སྐྲ་སེར་གྱེན་དུ་བརྫེས་པ། པད་ཉིའི་གདན་ལ་ཞབས་གཡས་བརྐྱངས་པས་ཚངས་
པ་དང་། གཡོན་བསྐུམས་པས་དྲག་པོ་མནན་པའོ། །གསང་གནས་བདེ་སྐྱོང་གི་འཁོར་
ལོ་རྩ་འདབ་སོ་གཉིས་པའི་ལྟེ་བར་དབུ་མའི་ནང་དུ་འཁོར་ལོ་སྡོམ་པའི་ཕྲིན་ལས་ཀྱི་ངོ་
བོ་རྡོ་རྗེ་འཇིགས་བྱེད་སྐུ་མདོག་མཐིང་ནག་མ་ཧའི་ཞལ་ཅན་ཏེ་མཆུ་དང་ར་གཉིས་མ་
ཧའི་ཞལ་ལ་མཁུར་བ་དང་དཔྲལ་བ་དང་མགོ་བོ་དང་སྤྱན་དང་ཡན་ལག་ལ་སོགས་པ་
མིའི་རྣམ་པ་ཅན། ཕྱག་གཉིས་ཀྱིས་གཡས་ གྲི་གུག་དང་གཡོན་ཐོད་ཁྲག་འཛིན་
པས། ཡུམ་ཕག་མོ་དམར་མོ་གྲི་ཐོད་འཛིན་ཅིང་(ཏཱ་ར་ནཱ་ཐས་གཡས་བརྐྱང་གཡོན་བསྐུམ་སྐབས་
ལ་ལར་གསུངས)གཡས་བསྐུམ་གཡོན་བརྐྱང་ གིས་ ཡབ་ལ་འཁྲིལ་ བ་ ལ་ འཁྱུད་པ།
དབུ་སྐྲ་སེར་བོ་གྱེན་དུ་བརྫེས་པ། དཔྲལ་བར་ཁྲག་གི་ཐིག་ལེ། མགྲིན་པར་ཞག་གི་ཟོ་
རིས། ཐུགས་ཀར་ཐལ་ཆེན་གྱི་ཚོམ་བུ། རུས་པའི་རྒྱན་དྲུག སྦྲུལ་རྒྱན་སོགས་དུར་ཁྲོད་
ཀྱི་ཆས་ཡོངས་སུ་རྫོགས་པ། ཞབས་གཡས་བསྐུམ་གཡོན་བརྐྱངས་པས་པད་ཉིའི་
གདན་ལ་མ་ཧེ་མགོ་གཡས་སུ་བསྟན་པའི་མགོ་བོ་དང་རྐེད་པར་མནན་པའོ། །གཉིས་
པ་དེ་ལ་ཡེ་ཤེས་པ་གཞུག་པ་ནི། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་
ཕྱོགས་བཅུའི་སངས་རྒྱས་ཐམས་ཅད་ཀྱི་ཐུགས་དམ་བསྐུལ་བས་ཐམས་ཅད་རྒྱུད་
- 231 -



་དབྱེར་མེད་
ནི་གུའི་ཆོས་སྐོར་གྲུབ་པའི་དགོངས་རྒྱན། །
སྡེ་ལྔའི་གཙོ་འཁོར་གྱི་ལྷ་ཚོགས་ཀྱི་རྣམ་པར་བཞེངས་པ་རྣམས་བཛྲ་ས་མཱ་ཡ་ཛ༔
ཞེས་པས་མདུན་གྱི་ནམ་མཁར་སྤྱན་དྲངས། ཛམ་ཞེས་པས་ཡེ་ཤེས་པ་རྣམས་དམ་
ཚིག་པ་སོ་སོའི་སྤྱི་བོར་བྱོན་ཏེ་ཞལ་བལྟ་ཕྱོགས་མཐུན་པར་ཐོ་བརྩེགས་སུ་བཞུགས།
ཧཱུྃ་ཞེས་པས་ཡེ་ཤེས་པ་རྣམས་རང་རང་གི་དམ་ཚིག་པ་རྣམས་ཀྱི་སྤྱི་བོ་ནས་ཞུགས་
ཏེ་གོ་ས་གཅིག་ཏུ་གནས་ཀྱང་མ་འདྲེས་པར་མེ་ལོང་དང་གཟུགས་བརྙན་ལྟར་
གནས་པར་མོས། ཐཾ་ཞེས་པས་དམ་ཡེ་གཉིས་སོ་སོར་མི་མངོན་པར་ད
རོ་གཅིག་ཏུ་གྱུར། ཧོ༠ཞེས་པས་དམ་ཚིག་པ་ལ་དབྱེར་མེད་དུ་བཅིངས་པའི་ཡེ་ཤེས་
པ་རྣམས་བདག་ལ་མཆོག་དང་ཐུན་མོང་གི་དངོས་གྲུབ་སྒྲུབ་པ་ལ་ཐུགས་དགྱེས་
བཞིན་བཞུགས་པར་བསམ་མོ། །གསུམ་པ་སྒོ་གསུམ་རྡོ་རྗེ་གསུམ་དུ་སྡོམ་པ་ནི།
རང་གི་དཔྲལ་བར་སངས་རྒྱས་འཁོར་ལོ་བདེ་མཆོག་གི་སྐུ་རྡོ་རྗེའི་ངོ་བོ་ཨོ་ཡིག་
དཀར་པོ་གསལ་བཏབ་ལ་རང་གི་ལུས་དང་འཁོར་ལོ་བདེ་མཆོག་གི་སྐུ་གཉིས་
དབྱེར་མེད་དུ་གྱུར་ཏེ། དེ་ལས་ནམ་ཡང་འགྱུར་བ་མེད་པར་བྱས་པར་མོས། མགྲིན་
པར་སངས་རྒྱས་འཁོར་ལོ་བདེ་མཆོག་གི་གསུང་རྡོ་རྗེའི་ངོ་བོ་ཨཱ་ཡིག་དམར་པོ་
གསལ་བཏབ་ལ་རང་གི་ངག་དང་འཁོར་ལོ་བདེ་མཆོག་གི་གསུང་གཉིས་དབྱེར་
མེད་དུ་སོང་ནས་དེ་ལས་ནམ་ཡང་མི་འགྱུར་བར་བྱས་པར་མོས། སྙིང་གར་སངས་
རྒྱས་འཁོར་ལོ་བདེ་མཆོག་གི་ཐུགས་རྡོ་རྗེའི་ངོ་བོ་ཧཱུཾ་ཡིག་སྔོན་པོའི་མཚན་པར་གསལ་
བཏབ་ ལ་ རང་ གི་ སེམས་ དང་ འཁོར་ ལོ་ བདེ་ མཆོག་ གི་ ཐུགས་ གཉིས་ དབྱེར་
མེད་དུ་གྱུར་ནས། དེ་ལས་ནམ་ཡང་འགྱུར་བ་མེད་པར་བྱས་པར་མོས་སོ། །བཞི་པ་
དབང་གིས་རྒྱས་འདེབས་པ་ནི། ཡང་རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་
དབང་གི་ལྷ་སངས་རྒྱས་འཁོར་ལོ་སྡོམ་པ་དང་རིགས་ལྔ་བྱང་ཆུབ་སེམས་དཔའ་
232 -



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ།
དྲུག་ཁྲོ་བོའི་དབང་པོ་བཞི་རྣམས་རང་རང་གི་བཙུན་མོ་ཡུམ་ལྔ་ལ་སོགས་པ་དང་
བཅས་པ་སྤྱན་དྲངས། དེ་དག་ལ་ཕྱི་མཆོད་ཉེར་སྤྱོད་བདུན་སོགས་དང་ནང་མཆོད་
ཤ་ལྔ་བདུད་རྩི་ལྔའི་དམ་རྫས། གསང་མཆོད་རྗེས་ཆགས་ཀྱི་མཆོད་པ་རྣམས་
ཀྱིས་མཆོད་པར་གྱུར། དབང་ལྷ་རྣམས་ལ། ཨོཾ་སརྦ་ཏ་ཐ་ག་ཏ་ཨ་བྷི་ཥིཉྩ་ཏུ་མཾ་
ཞེས་དེ་བཞིན་གཤེགས་པ་ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་
གསོལ་ཞེས་གསོལ་བ་བཏབ་པས་གཙོ་བོའི་ཐུགས་ཀ་ནས་ཡུམ་ལྔ་བདུད་རྩིས་གང་
བའི་བུམ་པ་ཐོགས་པ་སྤྲོས་ཏེ། དེ་དག་གིས་ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་ཁྱོད་
ལ་རྡོ་རྗེའི་དབང་བསྐུར་སྦྱིན་པར་བྱ་ཞེས་གསུངས་བཞིན་དུ་བུམ་པའི་ཆུ་བདག་
གི་སྤྱི་བོ་ནས་བླུགས་ཏེ་དབང་བསྐུར་བས། སྐུ་ལུས་ཀྱི་ནང་ཐམས་ཅད་གང༌། སྒྲིབ་
གཉིས་ཀྱི་དྲི་མ་ཐམས་ཅད་དག ཆུའི་ལྷག་མ་ཡར་སྤྱི་གཙུག་ཏུ་ལུད་པ་ལས་མི་
བསྐྱོད་པར་གྱུར་པས་དབུ་རྒྱན་ཏེ་མི་བསྐྱོད་པའི་རིགས་ལས་མི་འདའ་བའི་རྒྱས་
བཏབ་པར་བསམ་མོ། །ལྔ་པ་མཆོད་ཅིང་བསྟོད་པས་མཉེས་པར་བྱེད་པ་ལ་གཉིས་
ཀྱི་དང་པོ་མཆོད་པ་ལ། ཕྱི་མཆོད་ནི་ལྷ་མོ་མཆོད་རྫས་ཐོགས་པ་ནམ་མཁའ་གང་
བ་རྣམས་ཀྱིས་རང་དང་རྩ་གནས་ཀྱི་ལྷ་རྣམས་ལ་ཉེར་སྤྱོད་སོགས་མཆོད་རྫས་
དཔག་མེད་ཕུལ་བས་ཐུགས་དགྱེས་པར་གྱུར་བར་མོས་ཤིང་། ཨབྷཾ་ནས་ཤཔྟའི་
བར་བརྗོད། ནང་མཆོད་ནི་ཤ་ལྔ་བདུད་རྩི་ལྔ་ལས་གྲུབ་པའི་ཡེ་ཤེས་ཀྱི་བདུད་རྩི་
ལྷ་རྣམས་ཀྱི་ལྗགས་ལ་ཕུལ་བས་ཐུགས་ལ་ཟག་མེད་ཀྱི་བདེ་བ་སྐྱེས་པས་ཚིམ་པར་
མོས། གསང་མཆོད་ནི་རྒྱུད་སྡེ་ལྔའི་ལྷ་ཡབ་ཡུམ་རྣམས་ཕན་ཚུན་སྙོམས་འཇུག་
གི་སྦྱོར་བ་དྲག་ཏུ་མཛད་པས་རྗེས་ཆགས་ཀྱི་བདེ་བས་ཐུགས་ཚིམ་པར་མོས་པའོ། །དེ་
ཁོ་ན་ཉིད་ཀྱི་མཆོད་པ་ནི། གནས་ལུགས་ལ་མཉམ་པར་བཞག་ཅིང་དེས་ལྷ་རྣམས་ཀྱི་
- 233 -



ནི་གུའི་ཆོས་སྐོར་གྲུབ་པའི་དགོངས་རྒྱན། །
ཐུགས་བདེ་སྟོང་གིས་ཚིམ་པར་མོས་པའོ། །གཉིས་པ་བསྟོད་པ་ནི། སྒྲིབ་གཉིས་མ་
ལུས་པ་རྣམ་པར་དག་པའི་མཐར་ཐུག་གི་ཆོས་དབྱིངས་སྟོང་པ་ལ་མཉམ་པར་བཞག་
པ་ལས་ཅུང་ཟད་ཙམ་ཡང་མ་གཡོས་ཀྱང་གདུལ་བྱ་ཐབས་སྣ་ཚོགས་ཀྱིས་འདུལ་
བའི་ཐབས་ལ་མཁས་པའི་སྒོ་ནས་དྲག་པོ་ཁྲོ་བོའི་སྐུར་བཞེངས་ནས་གདུག་པ་ཅན་
རྣམས་འདུལ་བར་མཛད་ཅིང་། འཇིག་རྟེན་ན་ཆེ་བ་རྣམས་ལས་ཀྱང་ཆེས་ཆེ་བའི་
མཆོག་ཏུ་གྱུར་པ་སེམས་ཅན་ལ་ཕན་འདོགས་པའི་ལྷ་རྣམས་ཀྱི་ཆེ་བའི་ལྷར་གྱུར་
པ། ཀུན་ཏུ་བཟང་པོ་ཧེ་རུ་ཀ་དཔལ་འཁོར་ལོ་སྡོམ་པ་ལ་ཕྱག་འཚལ་ལོ་ཞེས་པས་
འཁོར་ལོ་བདེ་མཆོག་ལ་བསྟོད། རྣམ་ཐར་སྒོ་གསུམ་གྱི་སྟོང་ཉིད་རྟོགས་པའི་ཡེ་
ཤེས་ཀྱི་སྒོ་ནས་གཉིས་སྣང་འཁྲུལ་བའི་ཁྲག་འཐུང་བའི་ཧེ་རུ་ཀ་གཉིས་སྣང་གི་
འཁྲུལ་བ་མེད་པའི་བདེ་སྟོང་གི་ཡེ་ཤེས་མཐར་ཐུག་པའི་དཔལ་དང་ལྡན་པ། ཚུར་
བདུད་བཞིའི་གནོད་པས་ཅུང་ཟད་ཀྱང་མི་ཚུགས་པར་ཕར་བདུད་བཞི་མ་ལུས་པ་
རང་དབང་དུ་འཇོམས་ནུས་པའི་དཔའ་བོ་ཆེན་པོ། སྒྲིབ་པ་གཉིས་ཀྱི་དྲི་མ་མཐའ་
དག་རྣམ་པར་དག་པ། སྐུ་གསུང་ཐུགས་གསུམ་པོ་གཞོམ་མེད་བདེ་སྟོང་གི་ཡེ་ཤེས་
ལས་གྲུབ་པ་ཡིན་པས་ན་མི་ཆོད་པ་མི་ཤིགས་པའི་རྡོ་རྗེའི་དབང་ཕྱུག་དཔལ་འཁོར་
ལོ་བདེ་མཆོག་དང་། ཡབ་ཡུམ་ཕན་ཚུན་རྗེས་སུ་ཆགས་པའི་ཆགས་པ་ཆེ་བ་ཅན་
རྣམས་ཀྱི་མཆོག་རྡོ་རྗེ་ཕག་མོ་དེ་ལ་ཡོན་ཏན་མཆོག་དང་ལྡན་པར་བརྩི་བའི་གུས་
འདུད་འབུལ་ལོ་ཞེས་པས་ཡབ་ཡུམ་གཉིས་ཀ་དང་གཙོ་བོར་ཡུམ་ལ་བསྟོད་པ་འབུལ།
ཚིག་འགྲེལ་འདི་ནི། རྣམ་དག་རྡོ་རྗེ་དབང་ཕྱུག་དང་། ཞེས་དང་སྒྲ་ཡོད་པ་ལྟར་བཀྲལ་
བ་སྟེ། དཔེ་འགར་དབང་ཕྱུག་མ་ཞེས་བདག་སྒྲ་སྦྱར་བ་ལྟར་ན་འགྲེལ་ཚུལ་མི་འདྲའོ།
སངས་རྒྱས་ཀུན་གྱི་སྐུ་རྡོ་རྗེའི་ངོ་བོ་གསང་བ་འདུས་པ་དང་། གསུང་རྡོ་རྗེའི་ངོ་བོ་
-234-



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ། །
མ་ཧཱ་མ་ཡ་དང་། ཐུགས་རྡོ་རྗེའི་ངོ་བོ་དགྱེས་མཛད་རྡོ་རྗེ་དང་། ཡོན་ཏན་གྱི་ངོ་བོ་
འཁོར་ལོ་བདེ་མཆོག་དང་། ཕྲིན་ལས་ཀྱི་ངོ་བོ་རྡོ་རྗེ་འཇིགས་བྱེད་དང་དཀྱིལ་འཁོར་
ལྔ་པོ་ཐམས་ཅད་ལ། ཡོན་ཏན་གྱི་ཆ་ཀུན་གྱི་སྒོ་ནས་སེམས་རབ་ཏུ་དང་བའི་དད་
པས་ཕྱག་འཚལ་ལོ་ཞེས་པས་རྩ་གནས་ཀྱི་ལྷ་རྣམས་ལ་བསྟོད་པ་འབུལ་ལོ། །དྲུག་
པ་བཟླས་པའི་སྒོ་ནས་དངོས་གྲུབ་སྒྲུབ་པ་ནི། རང་ཉིད་གཞི་ལུས་འཁོར་ལོ་བདེ་
མཆོག་གི་ཐུགས་ཀར་དགྱེས་མཛད་དང་གནས་གསུམ་བྱིན་རླབས་ཀྱི་ཧཱུྃ་ཡིག་དག་
དང་གོ་ས་གཅིག་ཏུ་ཕན་ཚུན་མ་འདྲེས་པར་མེ་ལོང་དང་གཟུགས་བརྙན་གྱི་ཚུལ་
དུ་ཉི་མའི་གདན་ལ་འཁོར་ལོ་སྡོམ་པའི་ཐུགས་བདེ་སྟོང་ཡེ་ཤེས་ཀྱི་ངོ་བོ་ཧཱུྃ་ཡིག་
སྔོན་པོ། དེའི་མཐར་སྔགས་ཕྲེང་ཁ་དོག་སྔོན་པོས་གཡས་སུ་བསྐོར་བ་གསལ་
བཏབ་སྟེ། དེ་ལ་དམིགས་ནས། ཨོ་ཧཱིཧ་ཧ་ཧཱུྃ་ཧཱུྃ་ཕཊ། ཞེས་བཟླ། ཡང་སྙིང་གའི་
ཧཱུྃ་ལས་སྔགས་ཕྲེང་གཅིག་འོག་ཏུ་གཅིག་གི་མགོ་ཚུགས་པ་འོད་ཟེར་སྔོན་པོའི་ཐག་
པ་ལ་བརྒྱུས་པ་བྱུང་། རང་གི་ཞལ་ནས་ཐོན། ཡུམ་གྱི་ཞལ་དུ་ཞུགས། ཡུམ་གྱི་
སྐུའི་ནང་བརྒྱུད་དེ་གསང་བ་ནས་རང་གི་གསང་བར་བདེ་ཧྲིལ་ལི་ལིར་ཞུགས་ནས་
སྙིང་གའི་ཧཱུྃ་ལ་ཐིམ་པ་བར་མ་ཆད་པའི་ངང་ནས་ཀྱང་བཟླ། ཡང་སྙིང་གའི་ས་
བོན་དང་སྔགས་ཕྲེང་ལས་འོད་ཟེར་འཕྲོས་སངས་རྒྱས་ཐམས་ཅད་མཆོད་པས་
མཉེས་པར་བྱས། སྣོད་བཅུད་ཀྱི་མ་དག་པ་ཐམས་ཅད་སྦྱངས་ཏེ་ཕྱི་སྣོད་གཞལ་
ཡས་ཁང་དང༌། ནང་བཅུད་ཐམས་ཅད་འཁོར་ལོ་སྡོམ་པ་ཡབ་ཡུམ་ཤ་སྟག་ཏུ་
གྱུར། འོད་ཟེར་སླར་འདུས་པའི་ཚེ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་
བྱིན་རླབས་ཐམས་ཅད་འཁོར་ལོ་སྡོམ་པའི་སྐུ་དང་ཡིག་འབྲུ་དང་ཕྱག་མཚན་གྱི་རྣམ་
-235-



ནི་གུའི་ཆོས་སྐོར་གྲུབ་པའི་དགོངས་རྒྱན། །
པ་དཔག་ཏུ་མེད་པ་སྤྱན་དྲངས་ཏེ་རང་ལ་ཐིམ་པར་མོས་ཤིང་ཅི་ནུས་བཟླ། དེ་
ནས་ཡུམ་གྱི་བཟླས་པ་ནི། ཡུམ་གྱི་སྙིང་གར་ཉི་མ་ལ་ཐཾ་དམར་པོའི་མཐར་སྔགས་
ཕྲེང་དམར་པོ་གཡོན་དུ་བསྐོར་བ་ལ་དམིགས་ཏེ། ཨོཾ་བཛྲ་བེ་རོ་ཙཱ་ནི་ཡེ་སོགས་
བཟླ་སྟེ། སྔགས་དེ་གཉིས་གཙོ་བོར་བཟླའོ། དེ་ནས་སྤྱི་བོའི་གསང་འདུས་ཀྱི་
ཐུགས་ཀར་ཉི་མ་ལ་ཧཱུཾ་སྔོན་པོའི་མཐར་སྔགས་ཕྲེང་སྔ་པོ་གཡས་སུ་བསྐོར་བ་ལ་
དམིགས་ནས། ཨོཾ་ཨཱཏྟབཛྲ་དྷིག་སོགས་དང༌། མགྲིན་པའི་མ་ཧཱ་མ་ཡའི་ཐུགས་ཀར་
ཉི་མ་ལ་ཧཱུཾ་མཐིང་གའི་མཐར་སྔགས་ཕྲེང་ཁ་དོག་མཐིང་ག་གཡས་བསྐོར་དུ་འཁོད་
པ་ལ་དམིགས་ཏེ། ཨོ་ཨཱཧཱིསོགས་དང་། ཐུགས་ཀའི་དགྱེས་པ་རྡོ་རྗེའི་ཐུགས་
ཀར་ཉི་མ་ལ་ཧཱུཾ་སྔོན་པོའི་མཐར་སྔགས་ཕྲེང་སྔོན་པོ་གཡས་བསྐོར་དུ་འཁོད་པ་ལ་
དམིགས་ཏེ། ཨོ་དེ་བ་པི་ཙུ་སོགས་དང་། གསང་གནས་ཀྱི་རྡོ་རྗེ་འཇིགས་བྱེད་ཀྱི་
ཐུགས་ཀར་ཉི་མ་ལ་ཧཱུཾ་མཐིང་ནག་གི་མཐར་སྔགས་ཕྲེང་མཐིང་ནག་གཡས་བསྐོར་
དུ་འཁོད་པ་ལ་དམིགས་ཏེ། ཨོ་ཧཱིཝབྷི་སོགས་ཅི་རིགས་པ་བཟླ་སྟེ། འདི་དག་བདེ་
མཆོག་གི་ཐུགས་ཀར་ཧཱུཾ་མཐར་ཡབ་ཡུམ་གཉིས་ཀའི་སྔགས་དང་དེའི་ཕྱི་རོལ་ཏུ་
གསང་འདུས་སོགས་ཀྱི་སྔགས་ཀྱིས་བསྐོར་བ་ལ་དམིགས་ཏེ་བཟླས་ཀྱང་རུང་སྙམ།
དེ་ནས་རྫོགས་རིམ་སྒོམ་ན་གཞི་ལུས་བདེ་མཆོག་གི་སྐུའི་ནང་དུ་རྩ་གསུམ་འཁོར་
ལོ་ལྔ་སོགས་སྔར་ལྟར་གསལ་བཏབ་སྟེ། རླུང་སྦྱོར་གྱིས་ལྟེ་བའི་གཏུམ་མོ་སྦྱར་བས་
རྩ་གནས་ཀྱི་ལྷ་ཐམས་ཅད་ཐིག་ལེར་ཞུ་བ་དང་སྤྱི་བོའི་བྱང་སེམས་མར་བབ་པས་
དགའ་བཞི་བསྐྱེད་དེ་མཐར་གནས་ལུགས་ལ་མཉམ་པར་འཇོག་པ་ཡིན་ཏེ། རྒྱས་
པར་ན་ཆོས་དྲུག་བསྒོམ་པར་བྱའོ། །གཉིས་པ་མཉམ་ལྡང་བའི་རྣལ་འབྱོར་ནི། རྒྱུད་
སྡེ་ལྔའི་དཀྱིལ་འཁོར་གྱི་འཁོར་ལོ་རྣམས་ནམ་མཁར་འཇའ་ཡལ་བ་བཞིན་འོད་
- 236-



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ།་་
གསལ་སྟོང་པ་ཉིད་ཀྱི་དབྱིངས་སུ་ཐིམ་པར་བསམ་སྟེ་ཅུང་ཟད་མཉམ་པར་བཞག
དེ་ནས་སླར་ཡང་རང་ཉིད་ཧེ་རུ་ཀ་འཁོར་ལོ་སྡོམ་པ་ཡབ་རྐྱང་གི་སྐུར་གསལ་བའི་
དཔྲལ་བར་ཨོཾ། མགྲིན་པར་ཨཱ༔ ཐུགས་ཀར་ཧཱུཾ་གིས་མཚན་པར་མོས། གསུམ་པ་
རྗེས་ཀྱི་བྱ་བ་ནི། དགེ་བ་འདི་ཡིས་མྱུར་དུ་བདག །ཧེ་རུ་ཀ་དཔལ་འགྲུབ་འགྱུར་
ནས། །ཞེས་སོགས་ཀྱིས་དགེ་བ་བསྔོས་ཏེ། ཐུན་མཚམས་ལ་འཇུག འཁྱེར་སོ་
གསུམ་གྱི་རྣལ་འབྱོར་དང་། ཁ་ཟས་དང་། ཁྲུས་དང་། ཉལ་བའི་རྣལ་འབྱོར་ལ་
སོགས་པ་ནི་བདག་གིས་བྱས་པའི་བདེ་མཆོག་ལྷན་སྐྱེས་ཀྱི་ཁྲིད་ཡིག་བདེ་ཆེན་
ཉིན་བྱེད་སྣང་བ་ལྟར་རོ། །སྨྲས་པ། བླ་མེད་རྒྱུད་སྡེ་ཀུན་གྱི་སྙིང་པོའི་བཅུད། །མཁས་
གྲུབ་ཁྱུང་པོའི་གདམས་པ་ཀུན་གྱི་ཕུལ། །གྲུབ་པའི་དབང་ཕྱུག་འབུམ་གྱི་གསང་བའི་
ལམ། །རྒྱུད་སྡེ་ལྔ་ཡི་གཙོ་འདུས་མངོན་རྟོགས་ཀྱི། །ཁྲིད་ཡིག་དམ་པའི་མན་ངག་རོ་
བཅུད་ལྡན། །སྒོམ་ཚུལ་ཚུལ་བཞིན་ངེས་པའི་འདབ་ཕྲེང་རྒྱས། །མ་རྟོགས་ལོག་
རྟོག་འདམ་གྱི་དྲི་མས་དབེན། །ཟབ་དོན་གསལ་བའི་ཀེ་སར་བཞད་པ་ཡི། །ལེགས་
བཤད་པདྨ་དཀར་པོའི་འཕྲེང་བ་འདི། །བླ་མེད་འབྲས་བུའི་ལམ་མཆོག་ཡངས་པ་
ནས། །ཚེ་གཅིག་ཉིད་ལ་རྡོ་རྗེ་འཆང་གི་སར། །བགྲོད་འདོད་སྐྱེས་བུའི་མགུལ་བའི་རྒྱན་
དུ་སྤེལ། །དགེ་བས་སྐྱེ་དགུ་མ་ལུས་པ། །སྒྲིབ་པའི་དྲི་མ་ལས་གྲོལ་ནས། །རྣམ་ཀུན་
མཁྱེན་པའི་གྲོང་མཆོག་ཏུ། །ཚེ་གཅིག་ཉིད་ནས་བགྲོད་པར་ཤོག །ཞེས་པ་ཀུན་
མཁྱེན་ཏཱ་ར་ནཱ་ཐས་མཛད་པའི་རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་
དཀར་པོའི་འཕྲེང་བ་ཞེས་བྱ་བ་འདི་ཡང་རྡོར་སྔོན་ཀརྨ་རང་གྲོལ་གྱིས་བསྐུལ་ངོར།
ཐུབ་བསྟན་དགེ་ལེགས་རྒྱ་མཚོས་གཡུ་ཐོག་སྒྲུབ་ཁང་ཆེན་མོར་སྦྱར་བའོ། །ཐུན་
འཚམས་སྤྱིའི་བྱ་བ་ནི། ཐུན་འཚམས་ཀྱི་སྐབས་ཐམས་ཅད་དུ་གཟུགས་སུ་སྣང་བ་
བམ
-23༡ -



ནི་གུའི་ཆོས་སྐོར་གྲུབ་པའི་དགོངས་རྒྱན།
ཐམས་ཅད་འཁོར་ལོ་བདེ་མཆོག་ཡབ་ཡུམ་ཀྱི་སྐུ་དང༌། སྒྲ་གྲགས་པ་ཐམས་ཅད་
འཁོར་ལོ་བདེ་མཆོག་གི་གསུང་ཡན་ལག་དྲུག་ཅུའི་དབྱངས་དང་ལྡན་པ་དང༌།
སེམས་ཅན་གཞན་དག་གི་སེམས་དང་རང་གི་སེམས་ལ་རྟོག་པ་གང་ཤར་བ་ཐམས་
ཅད་འཁོར་ལོ་བདེ་མཆོག་གི་ཐུགས་བདེ་སྟོང་གི་ཡེ་ཤེས་དངོས་ཡིན་སྙམ་དུ་ཐེ་
ཚོམ་མེད་པར་མོས། ཐུན་འཚམས་བྱེ་བྲག་པའི་བྱ་བ་ལ་ཁྲུས་ཀྱི་རྣལ་འབྱོར། ཟས་
ཀྱི་རྣལ་འབྱོར། ཉལ་བའི་རྣལ་འབྱོར། ལྡང་བའི་རྣལ་འབྱོར་བཞི། དང་པོ་ཁྲུས་
བྱ་བའི་ཚེ་དཔལ་འཁོར་ལོ་སྡོམ་པའི་ལྷ་ཚོགས་ཐམས་ཅད་རང་གི་སྤྱི་བོའི་སྟེང་གི་
ནམ་མཁར་བྱོན་ཏེ། གཙོ་བོ་ཡབ་ཡུམ་ཀྱིས་དབང་བསྐུར་པའི་དགོངས་པ་གཏད།
སྒོ་འཚམས་མ་བརྒྱད་ཀྱིས་བར་ཆད་བྱེད་པའི་བགེགས་བསྐྲད། དཔའ་བོ་ཉེར་བཞིས་
བཀྲ་ཤིས་བརྗོད་ཅིང་མེ་ཏོག་འཐོར། དཔའ་མོ་ཉེར་བཞིས་རྡོ་རྗེའི་གླུ་ལེན། ཕག་
མོ་དང་མཁའ་འགྲོ་མ་བཞིས་བདེ་སྟོང་གི་ཡེ་ཤེས་ཀྱི་ཆུས་གང་བའི་བུམ་པས་བདག་
གི་སྤྱི་བོ་ནས་ཁྲུས་བྱས་པས་སྡིག་སྒྲིབ་བག་ཆགས་ཐམས་ཅད་དག་པར་མོས་བཞིན་
ཁྲུས་བྱ། ལུས་ཤེལ་གོང་ལྟ་བུར་གྱུར། ལུས་ཀྱི་ནང་ཐམས་ཅད་བདུད་རྩིའི་ཆུས་
གང་བས་རྒྱུད་ལ་བདེ་བ་ཆེན་པོ་འབར། ཆུའི་ལྷག་མ་ཡར་ལུད་པ་ལས་སྤྱི་བོར་མི་
བསྐྱོད་པས་རྒྱས་བཏབ་པར་མོས་པའོ། །གཉིས་པ་ཟས་ཀྱི་རྣལ་འབྱོར་ནི། བསངས་
སྦྱངས་ནས་བྱིན་གྱིས་རླབས་པའི་སྔགས་ཀྱི་བར་གྱི་དམིགས་པ་རྣམས་གོང་གཏོར་མའི་
སྐབས་བཞིན་བྱས་ཏེ་བཟའ་བཏུང་གི་སྣོད་རྣམས་ཀ་པཱ་ལ་དང་། བཟའ་བྱའི་བཏུང་བ་
ཐམས་ཅད་ཤ་ལྔ་དང༌། བདུད་རྩི་ལྔར་དམིགས་ཏེ། ཧཱུྃ་བཞིའི་སྔགས་ཀྱིས་བསངས་
སྦྱངས་ནས་ཨོཾ་ཨཱཧཱུྃ་ཧ་ཧོ་ཧྲིཋབར་གཏོར་མའི་སྐབས་བཞིན་བརྗོད་པས་བཟའ་བཏུང་
བྱིན་གྱིས་རླབས། དེ་ནས་རང་ཉིད་འཁོར་ལོ་བདེ་མཆོག་དངོས་སུ་མོས་ལ། བཟའ་
-238 -



རྒྱུད་སྡེ་ལྔའི་གཙོ་འདུས་མངོན་རྟོགས་ཀྱི་ཁྲིད་ཡིག་པདྨ་དཀར་པོའི་ཕྲེང་བ། །
བཏུང་ཟག་མེད་ཀྱི་བདུད་རྩི་ལ་ལོངས་སྤྱོད་པས་རང་གི་རྒྱུད་ལ་བདེ་སྟོང་གི་ཡེ་
ཤེས་ཆེས་ཆེར་རྒྱས། ཐ་མལ་གྱི་རྟོག་པ་ཟད་པར་མོས་པའི་ངང་ནས་ཟས་ལ་ལོངས་
སྤྱོད་པར་བྱའོ།། དེ་ནས་བཟའ་བཏུང་གི་ལྷག་མ་ཅུང་ཟད་བཤམས་ཏེ། ཨོཾ་ཨཱ༔ཧཱུྃ་
གིས་བྱིན་གྱིས་རླབས། ཨོཾ་ཨུཙྪིཥྛ་བ་ལིང་ཏ་བྷཀྵ་བྷསྭཱཧཱ། ཞེས་པས་ལྷག་མ་ལ་
དབང་བ་རྣམས་ལ་སྦྱིན་པས་ཚིམ་ཏེ་གཞན་དུ་སོང་བར་མོས་ཤིང་། སུམ་བྷའི་སྔགས་
བརྗོད་དོ།། གསུམ་པ་ཉལ་བའི་རྣལ་འབྱོར་ནི། རང་ཉིད་འཁོར་ལོ་བདེ་མཆོག་
ཡབ་རྐྱང་གི་རྣམ་པར་གསལ་བའི་སྙིང་གར་འཁོར་ལོ་སྡོམ་པའི་ཐུགས་བདེ་སྟོང་
གི་ཡེ་ཤེས་ཀྱི་ངོ་བོ་ཧཱུྃ་སྔོན་པོ་ལ་སེམས་གཏད་པའི་ངང་ནས་གཉིད་དུ་འགྲོ་བར་
བྱའོ། ཡང་ན་རང་ཉིད་འཁོར་ལོ་བདེ་མཆོག་ཡབ་ཡུམ་གྱི་སྐུར་གསལ་བའི་ཐུགས་
ཀའི་ཧཱུཾ་ལས་འོད་ཟེར་ཁ་དོག་སྣ་ལྔ་འཕྲོས་པས་ཕྱི་སྣོད་གཞལ་ཡས་ཁང་དང་། བཅུད་
ཀྱི་སེམས་ཅན་ཐམས་ཅད་འཁོར་ལོ་བདེ་མཆོག་ཡབ་ཡུམ་ཏུ་གྱུར་ཏེ། སྣོད་རྣམས་
བཅུད་ཀྱི་ལྷ་ལ་ཐིམ། བཅུད་ཀྱི་ལྷ་ཐམས་ཅད་རང་ལ་ཐིམ། རང་ཡངཡུམ་ཡབ་
ལ་ཐིམ། ཡབ་སྙིང་གའི་ཧཱུྃ་ལ་ཐིམ། ཧཱུྃ་མས་ནས་རིམ་པས་ཐིག་ལེར་ཐིམ། ཐིག་ལེ་ནཱ་
དར་ཐིམ། ནཱ་ད་ཡང་སྟོང་པར་ཡལ་བའི་ངང་ནས་གནས་ལུགས་སྟོང་པ་ཉིད་ལ་མཉམ་
པར་བཞག་པའི་ངང་ནས་གཉིད་དུ་འགྲོ་བར་བྱའོ། །བཞི་པ་ལྡང་བའི་རྣལ་འབྱོར་ནི།
གཉིད་ལུགས་གཉིས་པོ་གང་གི་སྒོ་ནས་གཉིད་ཀྱང་གཉིད་སད་པ་ན་རང་ཉིད་
འཁོར་ལོ་བདེ་མཆོག་ཡབ་རྐྱང་གི་སྐུར་ཝལ་གྱིས་ལྡང་བར་བྱའོ། འདིའི་བསྙེན་འཚམས་
བྱེད་ན་ཐོག་མར་རྒྱལ་ཆེན་གྱི་ཐོ་འཛུག་པ་དང་། གདན་མལ་བཅའ་བ་དང་། བུག་རལ་
སྡོམ་པ་ལ་སོགས་པ་ཐམས་ཅད་སྤྱི་དང་འདྲའོ། །བཀྲ་ཤིས་དགེ་ལེགས་འཕེལ། །
-239 -



ནི་གུའི་ཆོས་སྐོར་གྲུབ་པའི་དགོངས་རྒྱན།
མ
-
----
ཁ
-
ས་
-
-
-
༄༅། །བསྟན་པའི་འཇུག་སྒོ་སྐྱབས་འགྲོའི་རྣམ་བཤད་མ་ནོར་
ལམ་བཟང་གསལ་བའི་ཉི་མ་
ཞེས་བྱ་བ་བཞུགས་སོ། །
རྩོམ་པ་པོ་མཁན་དངོས་གྲུབ་དཔལ།
•240 •



སྐྱབས་འགྲོའི་རྣམ་བཤད། །
༄༅། །ན་མོ་གུ་རུ་རཏྣ་ཏྲ་ཡཱ་ཡ།
དོན་གཉིས་མཐར་ཕྱིན་སྟོན་པ་རྫོགས་སངས་རྒྱས། །
ལུང་རྟོགས་ཞི་བསིལ་དམ་ཆོས་རིན་པོ་ཆེ། །
རིག་གྲོལ་མངའ་བདག་ཚོགས་ཀྱི་མཆོག་རྣམས་ལ། །
བྱང་ཆུབ་སྙིང་པོའི་བར་དུ་སྐྱབས་ཕྱག་འཚལ། །
གང་ལ་བརྟེན་ན་འཁོར་བ་ལས་སྒྲོལ་ཏེ། །
གཏན་བདེའི་གྲོང་ཁྱེར་གནས་ལ་འདྲེན་བྱེད་པའི། །
ནམ་ཡང་མི་བསླུ་མཆོག་གསུམ་དབང་གི་རྒྱལ། །
གཏན་བདེའི་གྲུ་ཆར་འབེབས་ལ་ཐེ་ཚོམ་བྲལ། །
དེ་སླད་ཐར་འདོད་སྲིད་མཚོ་ལས་བརྒལ་ནས། །
ཕན་བདེའི་ལམ་བཟང་འཇུག་ངོགས་རྟོགས་པའི་ཕྱིར། །
གོང་མའི་གསུང་བཞིན་སྐྱབས་འགྲོའི་རྣམ་བཞག་གི །
ལེགས་བཤད་གཏམ་གྱི་སྒྲོན་མེ་སྦར་བར་བྱ། །
དེ་ལའང་རྒྱལ་སྲས་ཞི་བ་ལྷའི་ཞལ་སྔ་ནས། དལ་འབྱོར་འདི་ནི་རྙེད་པར་ཤིན་ཏུ་
དཀའ། །སྐྱེས་བུ་དོན་སྒྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་མ་བསྒྲུབས་
ན། །ཕྱིས་འདི་ཡང་དག་འབྱོར་བ་ག་ལ་འགྱུར། །ཞེས་དང་། ས་བཟང་གི་བླང་དོར་
རབ་གསལ་ལས། ཕྱག་དར་ཁྲོད་ན་ནོར་བུ་རྙེད་པ་ལྟར། །རྙེད་དཀའི་མི་ལུས་
རིན་ཆེན་ཐོབ་དུས་འདིར། །གཏན་གྱི་བདེ་བ་ཐོབ་ཕྱིར་མ་འབད་ན། །ཕྱི་ནས་རྙེད་
241-



ནི་གུའི་ཆོས་སྐོར་གྲུབ་པའི་དགོངས་རྒྱན།
པར་དཀའ་བའང་མཁྱེན་པར་འཚལ། །འདུས་བྱས་མི་རྟག་རྟག་པར་འཛིན་པས་
འཁྲུལ། །ངེས་པར་འཆི་ཞིང་འཆི་རྐྱེན་ཤིན་ཏུ་མང་། །ནམ་འཆི་ངེས་མེད་མྱུར་བ་
ཉིད་དུ་འཆི། །བྱུང་ཚེ་མི་བཟློག་དེ་ཕྱིར་དགེ་ལ་འབད། །ཅེས་གསུངས་པ་ལྟར་
དལ་འབྱོར་གྱི་རྟེན་བཟང་འདི་ལྟ་བུ་ནི་རྒྱུ་དཔེ་ངོ་བོ་གང་གི་སྒོ་ནས་ལེགས་པར་
བསམས་ཀྱང་རྙེད་པ་མི་སྲིད་པ་ལྟ་བུ་ཡིན་ལ། དེ་རྙེད་ན་དོན་ཤིན་ཏུ་ཆེ་སྟེ་དགོས་
འདོད་འབྱུང་བའི་ཡིད་བཞིན་གྱི་ནོར་བུས་ཀྱང་ཚེ་འདིར་དབུལ་བ་སེལ་བ་ཙམ་མ་
གཏོགས་ཚེ་ཕྱི་མར་ཕན་པ་ཅུང་ཟད་སྒྲུབ་མི་ནུས་ལ། རྟེན་བཟང་འདིའི་སྟེང་ནས་རང་
གིས་འབད་བརྩོན་ཐུབ་ན་ཚེ་གཅིག་ལ་ཟུང་འཇུག་རྡོ་རྗེ་འཆང་གི་གོ་འཕང་འགྲུབ་
པ་སོགས་གཏན་གྱི་བདེ་བ་རྣམས་སྒྲུབ་ནུས་པ་ཡིན་ལ། རྙེད་དཀའ་དོན་ཆེ་བའི་
མི་ལུས་ཀྱི་རྟེན་བཟང་ལན་གཅིག་བླ་མ་མཆོག་གསུམ་གྱི་ཐུགས་རྗེས་ཐོབ་པ་
འདིའང་རླུང་དམར་ནང་གི་མར་མེ་བཞིན་འགལ་རྐྱེན་རུ་འཛིང་བས་ནམ་འཆི་ཆ་
མེད་པ་ཡིན་ལ། དེས་ན་མྱུར་ཏུ་འཆི་ངེས་པས་མྱུར་ཏུ་གཏན་དུ་ཕན་པའི་དམ་ཆོས་
ཞིག་བསྒྲུབས་ནས་སྙིང་པོ་ལེན་དགོས་ལ། ཚེ་འདིའི་ཟས་ནོར་ལོངས་སྤྱོད་མངའ་ཐང་
སྙན་གྲགས་སོགས་ཅི་ཙམ་རྒྱས་ཀྱང་འཆི་བའི་ཚེ་རྨི་ལམ་གྱི་དགའ་སྟོན་ལྟར་དྲན་
པའི་ཡུལ་དུ་བཞག་ནས་འགྲོ་བ་ལས་ཕན་པའི་སྙིང་པོ་ཅིའང་མེད་པ་དཔེར་ན་
སྦྱིན་པ་ལོ་བརྒྱར་ཕྱར་ཡང་དེའི་ནང་ན་སྙིང་པོ་ལེན་རྒྱུ་འབྲུ་གཅིག་ཙམ་མེད་པ་
བཞིན་ཡིན་ནོ། །འཆི་ཚེ་ཕན་པ་ངེས་པར་ཡོད་པ་ནི། སྤྱོད་འཇུག་ལས། བསྐལ་
བ་དུ་མར་རབ་དགོངས་མཛད་པ་ཡི། །ཐུབ་དབང་རྣམས་ཀྱིས་འདི་ཉིད་ཕན་པར་
གཟིགས། །ཞེས་གསུངས་པ་ལྟར། བདག་ཅག་གི་སྟོན་པ་ཐུགས་རྗེ་ཅན་དེས་རང་
ཅག་གི་དོན་དུ་དང་པོར་ཐུགས་བསྐྱེད། བར་དུ་བསྐལ་ཆེན་གྲངས་མེད་གསུམ་དུ་
- 242 -



སྐྱབས་འགྲོའི་རྣམ་བཤད། །
ཚོགས་བསགས། མཐར་སྐུ་བཞིའི་གོ་འཕང་མངོན་དུ་མཛད་དེ་མ་བུ་གཅིག་པ་ལྟ་
བུའི་བརྩེ་བ་ཆེན་པོའི་སྒོ་ནས་སྟོན་པར་མཛད་པའི་བསྟན་པ་ནི་ལུང་རྟོགས་ཀྱི་བསྟན་
པ་རིན་པོ་ཆེ་འདི་གཉིས་མ་གཏོགས་གཞན་མེད་པས་དེ་ལ་ངེས་པར་འཇུག་དགོས།
དེར་འཇུག་ཚུལ་ཡང་རང་གིས་གང་འདོད་བྱས་པས་མི་ཆོག་པར་ཆོས་ཀྱི་གོ་རིམ་མ་
ནོར་བ་དགོས་ལ། དེ་ལའང་དང་པོ་འཇུག་སྒོ་མ་ནོར་བ་ཞིག་ནས་ཚུལ་བཞིན་
དུ་འཇུག་དགོས། དེའང་བསྟན་པ་སྤྱིའི་འཇུག་པའི་སྒོ་སྐྱབས་འགྲོ ཐེག་ཆེན་ཐུན་
མོང་གི་འཇུག་སྒོ་བྱང་ཆུབ་ཀྱི་སེམས་བསྐྱེད། སྔགས་ཀྱི་ཐུན་མོང་མ་ཡིན་པའི་འཇུག་
སྒོ་དབང་ལེགས་པར་ཐོབ་པ་ཡིན་པར་གསུངས་པས། ཐོག་མར་རྒྱལ་བསྟན་ལ་
འཇུག་པའི་སྒོ་གཅིག་པུ་གྱུར་པ་ཕན་བདེ་ལེགས་ཚོགས་མ་ལུས་པའི་འབྱུང་གནས་
སྐྱབས་འགྲོ་རྣམ་པར་དག་པའི་རྨང་གཞི་བརྟན་པོ་ཞིག་གལ་ཆེ་བས་དེ་ལྟར་བྱེད་
དགོས་སོ། །དེས་ན་འདིར་སྐྱབས་འགྲོ་བཤད་པ་ལ། སྐྱབས་སུ་འགྲོ་དགོས་པའི་
རྒྱུ་མཚན་དང༌། སྐྱབས་འགྲོ་དངོས་བཤད་པ་དང་གཉིས། དང་པོ་ནི། རང་ཅག་རྣམས་
འཁོར་བའི་གནས་འདིར་སྐྱེ་བ་སྔ་ཕྱི་བར་དོ་ཐམས་ཅད་དུ་འཇིགས་པའི་རྣམ་གྲངས་
དཔག་ཏུ་མེད་པ་ཞིག་ཡོད་ལ། འཇིགས་པ་རང་སྟོབས་ཀྱིས་ཟློག་མི་ནུས་པས་ན།
དེ་ལས་སྐྱོབ་པའི་སྐྱབས་ཞིག་ངེས་པར་འཚོལ་དགོས། དེ་ཡང་འཇིག་རྟེན་འདིའི་
ཕ་མ་ལ་སོགས་པའི་ཉེ་དུ་དང་། ཡར་གྱི་དཔོན། མར་གྱི་གཡོག ཐད་ཀར་རང་
དང་མཉམ་པའི་གྲོགས་པོ་སོགས་སུ་ལའང་སྐྱོབ་པའི་ནུས་པ་མི་འདུག་སྟེ། ཇི་སྐད་དུ།
བདག་ནི་མལ་ན་འདུག་བཞིན་དུ། །གཉེན་བཤེས་ཀུན་གྱིས་མཐའ་བསྐོར་ཀྱང་། །
སྲོག་འཆད་པ་ཡི་ཚོར་བ་ནི། །བདག་ཉིད་གཅིག་པུས་མྱོང་བར་འགྱུར། །ཞེས་གསུངས་
པ་བཞིན་དེ་དག་གིས་ཤི་བ་ཕན་ཆད་མཐོང་ཐོས་ཙམ་ཡང་མེད་ན། ཕན་ཐོགས་
- 243 -



ནི་གུའི་ཆོས་སྐོར་གྲུབ་པའི་དགོངས་རྒྱན།
པ་ག་ལ་ཡོད། ཚེ་འདིར་ཡང་སྐྱོབ་ནུས་པ་ཙམ་མེད་པར་མ་ཟད་གནོད་ཚབ་ཆེན་པོ་
ཁོ་ན་ཡིན། དེར་མ་ཟད་ཁྱབ་འཇུག་དབང་ཕྱུག་ལ་སོགས་པ་ལྷ་དབང་མཐུ་བོ་ཆེ་གྲགས་
པ་རྣམས་དང༌། འཁོར་ལོས་བསྒྱུར་རྒྱལ་ལ་སོགས་པ་མི་རྫུ་འཕྲུལ་ཆེ་བ་རྣམས་
ཀྱིས་ཀྱང༌། ཚེ་འདིའི་གནོད་པ་ཅུང་ཟད་ལས་སྐྱོབ་ནུས་པ་སྲིད་མོད། མི་སྐྱོབ་པ་
ཆེས་མང་ཞིང༌། སྒོས་སུ་རང་ཉིད་འཁོར་བའི་སྡུག་བསྔལ་གྱི་མནར་བཞིན་དུ་
གཞན་འཁོར་བ་ལས་འདྲེན་པའི་ནུས་པ་ནམ་ཡང་མེད་དེ། དེ་རྣམས་ཁོ་རང་འཁོར་
བར་འཁྱམས། ཉོན་མོངས་ ཀྱིས་སེམས་དཀྲུག་པས་རང་དབང་མ་ཐོབ་པའི་ཕྱིར་
རོ། །དེས་ན་དཀོན་མཆོག་རིན་པོ་ཆེ་རྣམ་པ་གསུམ་གྱིས་འདི་ཕྱི་བར་དོ་གསུམ་
འཁོར་བའི་སྡུག་བསྔལ་ཐམས་ཅད་ལས་སྐྱོབ་ནུས། དཀོན་མཆོག་གསུམ་མ་གཏོགས་
གཞན་སུས་ཀྱང་འཁོར་བའི་སྡུག་བསྔལ་ལས་སྐྱོབ་ནུས་པ་མེད་པས་དཀོན་མཆོག་
གསུམ་ལ་སྐྱབས་སུ་འགྲོ་དགོས་པ་ཡིན་ནོ། །གཞན་ཡང་མ་རྒན་སེམས་ཅན་དེ་
དག་ཐམས་ཅད་དུས་ཐོག་མ་མེད་པ་ཞིག་ནས་ད་ལྟའི་བར་དུ་སྤྱིར་འཁོར་བ་དང་།
བྱེ་བྲག་ཏུ་ངན་སོང་གི་གནས་སྡོད་གནས་སུ་བྱས་ཏེ་དུས་རིང་ལ་སྡུག་བསྔལ་ཤུགས་
དྲག་པ་བསམ་ཡུལ་ལས་འདས་པ་ཞིག་མྱངས་དང་མྱོང་བཞིན་པ་ཡིན་ལ། སླད་
ནས་ཀྱང་གཉེན་པོས་བཙན་ཆོད་ཅིག་མ་བྱུང་ན། སྡུག་བསྔལ་གྱི་གཏིང་མཐར་ཐོན་
པ་ཞིག་མི་སྲིད་པ་ཡིན། ད་རེས་ཆོས་སྒྲུབ་པའི་རྟེན་འབྲེལ་ཕུན་སུམ་ཚོགས་པའི་
དུས་འདིར་རང་གིས་རང་མ་བསླུས་པ་བྱས་ཏེ། འཁོར་བའི་སྡུག་བསྔལ་ཐམས་ཅད་
སྤངས་པའི་ཐར་བ་མཆོག་བླ་མ་སངས་རྒྱས་ཀྱི་གོ་འཕང་ཐོབ་པར་མ་བྱས་ན། ད་
འདི་ནས་རྡོག་སྣ་ཞིག་འགྲེད་དེ་སླར་ངན་སོང་གི་གཏིང་དུ་ལྷུང་ཕྱིན་ཆད་དེ་ནས་
ཐར་བ་དང་ཐམས་ཅད་མཁྱེན་པ་མི་ཐོབ་པ་མ་ཟད་བདེ་འགྲོའི་སྒྲ་ཙམ་ཡང་བསྐལ་
བ
-244-



སྐྱབས་འགྲོའི་རྣམ་བཤད།
བ་མུ་མཐའ་ཡས་པར་ཐོས་དཀའ་བའི་སྡུག་བསྔལ་གྱི་གཡང་ས་བརྒྱུད་མར་ལྟུང་
བར་ངེས་སོ། །རང་ཅག་རྣམས་ཀྱིས་དགེ་བ་བྱས་པ་ཤུགས་ཆུང་ལ། སྡིག་པ་བྱས་
པ་ཤུགས་ཆེ་བ་ཡན་ལག་མ་ཚང་བ་མེད་པ་དང་། གྲངས་ཀྱང་ཤིན་ཏུ་མང་བ་ཡིན་
པས། རྒྱུ་དེ་དག་ལ་གཞིག་ན་ཕྱི་མའི་འགྲོ་ས་ངན་སོང་ལས་མ་འདས་པ་ཡིན་ཏེ།
འཕགས་པ་ལྷས། ཇི་སྐད་དུ། ཕལ་མོ་ཆེར་ན་མི་རྣམས་ནི། །དམ་པ་མ་ཡིན་ཕྱོགས་
ཡོངས་འཛིན། །དེས་ན་སོ་སོ་སྐྱེ་བོ་རྣམས། །ཕལ་ཆེར་ངེས་པར་ངན་འགྲོར་འགྲོ །
ཞེས་གསུངས་པ་ལྟར་རོ། །ངན་སོང་དུ་སོང་ཟིན་པ་དེའི་ཚེ་སངས་རྒྱས་བྱང་སེམས་
རྣམས་ཀྱི་ཐུགས་བརྩེ་བས་གཟིགས་ཀྱང་རང་གི་ལས་བསྒྲིབས་ཀྱི་དབང་གིས་སྐྱོབ་
ཐབས་དང་བྲལ་བ་ཡིན་པའོ། །དེས་ན་ད་ལྟ་བདེ་འགྲོ་ངན་འགྲོ་གཉིས་ཀྱི་ས་མཚམས།
ཁེ་ཉེན་སྐྱིད་སྡུག་ཀུན་གྱི་འདམ་ཁ་རང་གི་ལག་ན་ཡོད་པའི་སྐབས་འདིར་བློ་བདེ་
བའི་གདེང་ཐོབ་པ་ཞིག་བྱེད་དགོས། དེའང་རང་སྟོབས་ཀྱིས་མི་ནུས་པས་ལྷ་དཀོན་
མཆོག་གསུམ་གྱི་ཞབས་ལ་འཇུས་ནས་སྐྱིད་སྡུག་ལེགས་ཉེས་ཅི་བྱུང་ཡང་ཁྱེད་མཁྱེན་
སྙམ་དུ་བློ་འགེལ་ཏེ་སྐྱབས་སུ་འགྲོ་དགོས་སོ། །
གཉིས་པ་སྐྱབས་འགྲོ་དངོས་བཤད་པ་ནི། ཇི་སྐད་དུ། རྒྱུ་དང་ཡུལ་དང་ངོ་
བོ་དང་། བསླབ་བྱ་དང་ནི་ཕན་ཡོན་ནོ། །ཞེས་པ་ལྟར་སྐྱབས་འགྲོའི་རྒྱུ་བཤད་
པ། ཡུལ་བཤད་པ། ངོ་བོ་བཤད་པ། བསླབ་བྱ་བཤད་པ། ཕན་ཡོན་བཤད་
པ་དང་ལྔ། དང་པོ་སྐྱབས་འགྲོའི་རྒྱུ་བཤད་པ་ནི། མདོ་ལས། སྐྱབས་དེ་ལ་ནི་
བརྟེན་ནས་ཀྱང་། །སྡུག་བསྔལ་ཀུན་ལས་ གྲོལ་ བར་འགྱུར། །ཞེས་དང༌། ཇི་
སྐད་དུ། སྐྱབས་འགྲོའི་ངོ་བོ་ཨི་ཐི་བ། །བདག་ཉིད་ལྷག་པར་འཇིགས་པ་དང་། །
• 245 -



དཀོན་མཆོག་སྐྱོབ་པའི་ནུས་ལྡན་དུ། །ཤེས་ལས་བྱུང་བའི་སྐྱབས་འགྲོ་ལ། །ཐམས་
ཅད་མཁྱེན་པ་ཁྱོད་ཉིད་བཞེད། །ཅེས་གསུངས་པ་ལྟར་སྐྱབས་འགྲོའི་རྒྱུ་ནི། རང་
ངན་སོང་སོགས་ཀྱི་སྡུག་བསྔལ་ལ་འཇིགས་པ་དང་
། འཇིགས་པ་དེ་ལས་སྐྱོབ་པའི་
ནུས་པ་དཀོན་མཆོག་གསུམ་ལ་ཡོད་པར་ཡིད་ཆེས་པའི་དད་པ་གཉིས་ནི་སྐྱབས་
འགྲོའི་རྒྱུ་ཡིན་ཏེ། ཉ་ཊིཀ་ཡིད་ཀྱི་མུན་སེལ་ལས། སྡུག་བསྔལ་གྱིས་འཇིགས་པ་
དང༌། དཀོན་མཆོག་གི་ཡོན་ཏན་ལ་དད་སོགས་ཅི་རིགས་པ། ཞེས་གསུངས་སོ། །
སྤྱིར་སྐྱབས་སུ་འགྲོ་བ་ཞེས་བྱ་བ་སྐྱབས་ཞུ་བ་ལ་ཟེར། སྐྱབས་སུ་སོང་ཞེས་
འདས་པའི་སྒྲ་བྱུང་ན་སྐྱབས་ཞུས་གྲུབ་པའི་དོན་ཡིན། དེ་ཡང་རང་ལ་འཇིགས་
སྐྲག་གང་ཡང་མེད་ཅིང་རང་དབང་ཐོབ་པར་ཡོད་ན་སུ་ལའང་སྐྱབས་འཚོལ་མི་
དགོས་པས། གང་སྐྱབས་འཚོལ་བ་དེ་ནི་འཇིགས་པ་ཡོད་ཅིང་། དེ་ལས་སྐྱོབ་
པའི་སྐྱབས་དོན་དུ་གཉེར་བ་ཡིན་པས། སྐྱབས་སུ་འགྲོ་རྒྱུ་འཇིགས་པས་ཉེན་
གཉིས་པ་སྐྱབས་ཁུལ་བཤད་པ་ནི། སྐྱབས་འགྲོ་བདུན་ཅུ་པ་ལས། སངས་
རྒྱས་ཆོས་དང་དགེ་འདུན་ནི། །ཐར་བ་འདོད་པ་རྣམས་ཀྱི་སྐྱབས། །ཞེས་དང༌།
ས་བཟང་་གི་ཀུན་བཏུས་འགྲེལ་བ་ལས། ཡུལ་ནི་དཀོན་མཆོག་གསུམ་ཡིན་ལ།
ཞེས་པ་ལྟར་སྐྱབས་ཡུལ་དཀོན་མཆོག་གསུམ་ཡིན་ལ། དེའང་རང་ཅག་ཐར་བའི་
བྱང་ཆུབ་འཚོལ་བ་ལ་སྟོན་པ་སངས་རྒྱས་སམ་བླ་མ་ལ་སྟོན་པ་ཞུ་སྟེ་བླང་དོར་གྱི་
གནས་མི་ཤེས་པ་སྟོན་མཁན་དུ་ཞུ་བ་དང་། དེའི་བསྟན་པའི་ཆོས་ནི་སྐྱབས་སུ་
དངོས་སུ་བསྟེན་དགོས་ཏེ། སངས་རྒྱས་ཀྱིས་འགོག་ལམ་བསྟན་པ་དེ་ཀ་ཆོས་ཡིན་
-246-



སྐྱབས་འགྲོའི་རྣམ་བཤད།
འཇིགས་པ་ཀུན་ལས་ཐར་ནས་བདེ་བ་མ་ལུས་པ་ཐོབ་པའི་ཕྱིར་རོ། །དེ་སྒྲུབ་པའི་
གྲོགས་དགེ་འདུན་རྣམས་ལ་སྐྱབས་སུ་འགྲོ་དགོས་ཏེ། དཔེར་ན་རྒྱུས་མེད་ཀྱི་ལམ་
དུ་འགྲོ་བ་ལ་ལམ་སྣ་བ་འཚོལ་དགོས་པ་ལྟ་བུ་ཡིན་པར་རྗེ་སྒྲོལ་མགོན་ཞབས་
ཀྱིས་གསུངས་སོ། །དེ་ཡང་དཔེར་ན་ནད་གསོ་བ་ལ་སྨན་དང་སྨན་པ་ནད་གཡོག་
གསུམ་གང་རུང་རེ་ཡོད་པས་མི་ཆོག་པར་གསུམ་ག་ཚང་དགོས་པ་ལྟར། ཉོན་
མོངས་པའི་ནད་ཞི་བའི་ཐར་བའི་གོ་འཕང་འཐོབ་པ་ལ། ཐབས་སྟོན་པའི་སངས་
རྒྱས། ཐབས་དངོས་དམ་པའི་ཆོས། དེ་སྒྲུབ་པའི་གྲོགས་དགེ་འདུན་གསུམ་ག་ཚང་
དགོས་སོ། །སྐྱབས་གསུམ་སོ་སོའི་ངོ་བོ་ནི། དོན་གཉིས་མཐར་ཕྱིན་པའི་སྐྱབས་གནས་
མཐར་ཐུག་དེ། སངས་རྒྱས་དཀོན་མཆོག་གི་མཚན་ཉིད་ཡིན་ཏེ། བསྟན་བཅོས་རྒྱུད་
བླ་མ་ལས། འདུས་མ་བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་གྱིས་རྟོགས་མིན་
པ། །མཁྱེན་དང་བརྩེ་དང་ནུས་པར་ལྡན། །དོན་གཉིས་ལྡན་པའི་སངས་རྒྱས་ཉིད། །
ཅེས་གསུངས་པ་ལྟར་རྒྱུ་རྐྱེན་གྱིས་མ་བསྐྱེད་པས་འདུས་མ་བྱས་ཤིང་། འགྱུར་བ་
མེད་པའི་ཡོན་ཏན་དང་འབད་རྩོལ་མེད་པས་ལྷུན་གྱིས་གྲུབ་པའི་ཡོན་ཏན་དང༌།
རང་གི་རིག་པས་གཞན་གྱི་རྐྱེན་གྱིས་རྟོགས་པ་མིན་པའི་ཡོན་ཏན་དང༌། དེ་གསུམ་
དང་ལྡན་པ་མཁྱེན་པའི་ཡོན་ཏན་དང་། གཞན་ཡང་དེ་ལ་འགོད་པས་ཐུགས་བརྩེ་
བའི་ཡོན་ཏན་དང་། གཞན་གྱི་སྡུག་བསྔལ་རྒྱུ་འབྲས་སྤོང་བས་ནུས་པར་ལྡན་པའི་ཡོན་
ཏན་དེ་ལྡོག་པའི་ཕྱེ་ན་སྔ་མ་གསུམ་རང་དོན་ཕུན་སུམ་ཚོགས་པའི་ཡོན་ཏན་དང་།
ཕྱི་མ་གསུམ་གཞན་དོན་ཕུན་སུམ་ཚོགས་པའི་ཡོན་ཏན་གཉིས་ཏེ་ཐམས་ཅད་བསྡུ་
ན་ཡོན་ཏན་བརྒྱད་དང་ལྡན་པའི་སངས་རྒྱས་ཉིད་དོ། །འགོག་ལམ་གྱིས་བསྡུས་
པའི་རྣམ་བྱང་བདེན་པ། ཆོས་དཀོན་མཆོག་གི་མཚན་ཉིད་ཡིན་ཏེ། རྒྱུད་བླ་མ་
•24.



ནི་གུའི་ཆོས་སྐོར་གྲུབ་པའི་དགོངས་རྒྱན།
ལས། བསམ་མེད་གཉིས་མེད་རྟོག་མེད་པ། །དག་གསལ་གཉེན་པོའི་ ཕྱོགས་ཉིད་
ཀྱིས། །གང་ཞིག་ གང་ གིས་ ཆགས་ བྲལ་བ། །བདེན་གཉིས་ མཚན་ ཉིད་ ཅན་
དེ་ཆོས། །ཞེས་ཐ་སྙད་པའི་ཤེས་པས་ཇི་ལྟ་བ་བཞིན་བསམ་དུ་མེད་པའི་ཡོན་ཏན་
དང༌། ལས་དང་ཉོན་མོངས་པ་གཉིས་སུ་མེད་པའི་ཡོན་ཏན་དང༌། དེ་དག་གི་རྒྱུ་
ཚུལ་བཞིན་མ་ཡིན་པའི་རྣམ་པར་རྟོག་པ་མེད་པའི་ཡོན་ཏན་དང་། ཉོན་མོངས་
པའི་དྲི་མ་རྣམ་པར་དག་པའི་ཡོན་ཏན་དང་། ཡེ་ཤེས་ཀྱི་སྣང་བ་གསལ་བའི་ཡོན་
ཏན་དང༌། དུག་གསུམ་གྱི་མུན་པ་འཇོམས་པ་གཉེན་པོའི་ཕྱོགས་ཀྱི་ཡོན་ཏན་ཏེ་
ལྡོག་པའི་ཕྱེ་ན་སྔ་མ་གསུམ་འབྲས་བུ་གང་ཞིག་འདོད་ཆགས་བྲལ་བ་འགོག་པའི་
བདེན་པ་དང༌། ཕྱི་མ་གསུམ་རྒྱུ་གང་གིས་འདོད་ཆགས་དང་བྲལ་བར་བྱེད་པ་
ལམ་གྱི་བདེན་པ་སྟེ་རྣམ་པར་བྱང་བའི་བདེན་པ་གཉིས་ཀྱི་མཚན་ཉིད་ཅན་དང་
བཅས་པའི་ཡོན་ཏན་བརྒྱད་དང་ལྡན་པ་དེ་ནི་དམ་པའི་ཆོས་སོ། །རིག་གྲོལ་
གྱི་ཡོན་ཏན་གཉིས་དང་ལྡན་པའི་འཕགས་པ། དགེ་འདུན་དཀོན་མཆོག་གི་
མཚན་ཉིད། དེ་འདྲའི་ཐེག་ཆེན་འཕགས་པ། ཐེག་ཆེན་དགེ་འདུན་དཀོན་མཆོག་
གི་མཚན་ཉིད་ཡིན་ཏེ། རྒྱུད་བླ་མ་ལས། ཇི་ལྟ་ཇི་སྙེད་ནང་གི་ནི། །ཡེ་ཤེས་
གཟིགས་པ་དག་པས་ན། །བློ་ལྡན་ཕྱིར་མི་ལྡོག་པའི་ཚོགས། །བླ་མེད་ཡོན་ཏན་དང་
ལྡན་ཉིད། །ཅེས་ཆོས་ཉིད་སྤྲོས་པ་ཞི་བ་ཡང་དག་པ་ཇི་ལྟ་བ་བཞིན་དུ་རྟོགས་པའི་
སྒོ་ནས་ཇི་ལྟ་བ་མཁྱེན་པའི་ཡེ་ཤེས་དང་། ཆོས་ཅན་སེམས་ཅན་ཐམས་ཅད་ལ་ཆོས་
ཉིད་རྫོགས་པའི་སངས་རྒྱས་ཀྱི་ཆོས་སྐུ་ཁྱབ་པར་རྗེས་སུ་ཞུགས་པར་གཟིགས་
པའི་སྒོ་ནས་ཇི་སྙེད་པ་མཁྱེན་པའི་ཡེ་ཤེས་ཏེ། དེ་དག་ཀྱང་རིམ་པ་ལྟར་ཡུལ་ལ་
ཆགས་པ་དང་ཐོགས་པའི་སྒྲིབ་པ་མེད་པའི་བློ་ལྡན་བྱང་ཆུབ་སེམས་དཔའ་རྫོགས་
-24-



སྐྱབས་འགྲོའི་རྣམ་བཤད།
པའི་བྱང་ཆུབ་ཆེན་པོ་ལས་ཕྱིར་མི་ལྡོག་པའི་ཚོགས་དགེ་འདུན་དཀོན་མཆོག་རྣམས་
ཉན་རང་ལས་མཆོག་ཏུ་གྱུར་པས་བླ་ན་མེད་པའི་ཡེ་ཤེས་ཀྱི་ཡོན་ཏན་དང་ལྡན་པ་
ཉིད་དོ། །རྒྱུད་བླའི་དངོས་བསྟན་ནི་ཐེག་པ་ཆེན་པོའི་མཆོག་གསུམ་ཡིན་ནོ། །རྒྱས་
པར་རྒྱུད་བླ་རྩ་འགྲེལ་ལས་ཤེས་པར་བྱའོ། །མདོ་ལས། མདུན་དུ་བཞག་པའི་
སངས་རྒྱས་ཞེས་སོགས་གསུངས་པའི་མདུན་བཞག་གི་སངས་རྒྱས་ནི། སྐུ་གཟུགས་
དང་མཆོད་རྟེན་ལྟ་བུ། མདུན་བཞག་གི་ཆོས་ནི་བཀའི་གླེགས་བམ་དང་། སྔགས་
ཀྱི་ཡི་གེའི་གཟུགས་སོགས་དང་། མདུན་བཞག་གི་དགེ་འདུན་ནི་སོ་སོ་སྐྱེ་བོའི་དགེ་
འདུན་ཚུལ་ཁྲིམས་དང་ལྡན་པ་རྣམས་ཡིན་ནོ། །སྐུ་གཟུགས་གླེགས་བམ་ལ་སོགས་
པ་ནི་གུས་པ་བྱེད་དགོས་པར་གྲུབ་མོད་ཀྱང་། སེམས་མེད་བེམ་པོའི་བཀོད་པ་ཙམ་
ཡིན་པས་སྐྱབས་ཡུལ་གྱི་ཁོངས་སུ་མི་བསྡུ་སྙམ་ན། གྲུབ་མཐའ་རྣམ་པར་འཇོག་
པའི་སྐབས་སུ་སྐྱབས་དངོས་ཡིན་མིན་སོགས་ཤེས་དགོས་མོད། ཉམས་ལེན་གྱི་
སྐབས་འདིར་མོས་གུས་ཀྱི་སྒོ་ནས་དམིགས་ཡུལ་དུ་བྱེད་པ་ཉིད་གཙོ་ཆེ་བས།
མདུན་བཞག་གི་དཀོན་མཆོག་གསུམ་དཀོན་མཆོག་དངོས་ཡིན་པར་མོས་ཏེ་སྐྱབས་
སུ་འགྲོ་དགོས་བའི་ཕྱིར་རོ། །བེམ་ཆོས་དང་སོ་སོ་སྐྱེ་བོ་ལ་སྐྱབས་འགྲོ་བྱས་པར་
མི་འགྲོའོ། །གསུམ་པ་སྐྱབས་འགྲོའི་ངོབོལ་དངོས་དང་། སྐྱབས་སུ་འགྲོ་བའི་ལག་
ལེན་བྱེད་ཚུལ་དང་གཉིས། དང་པོ་ནི། རང་ངམ་གཞན་འཇིགས་པ་ཅི་རིགས་ལས་
སྒྲོལ་བའི་དཔུང་གཉེན་དུ་མཆོག་གསུམ་གང་རུང་འཛིན་པའི་ཁྱད་པར་བཞི་ལྡན་
གྱི་བློ་དེ། སྐྱབས་འགྲོའི་མཚན་ཉིད་ཡིན་ཏེ། ཕར་ཕྱིན་སྣང་བའི་རྒྱན་ལས། རང་
གཞན་ཅི་རིགས་སྡུག་བསྔལ་ཕྲ་རགས་ཅི་རིགས་ཀྱི་འཇིགས་པ་ལས་སྐྱོབས་པའི་
ནུས་པ་དཀོན་མཆོག་གསུམ་ལ་ཡོད་པར་ཡིད་ཆེས་པའི་དད་པ་ལས་བྱུང་ཞིང་དེ་གསུམ་
- 249 -



ནི་གུའི་ཆོས་སྐོར་གྲུབ་པའི་དགོངས་རྒྱན།
གྱི་ཁྱད་པར་ཡང་ཤེས་ནས་མཐའ་གཅིག་ཏུ་མཆོག་གསུམ་གང་རུང་ལ་འཇིགས་
པ་ཅི་རིགས་ལས་སྐྱོབ་པའི་དཔུང་གཉེན་དུ་འཛིན་པའི་ཤེས་རབ་གཙོ་འཁོར་ཅི་
རིགས་ཀྱིས་བསྡུས་པ་དེ་སྐྱབས་འགྲོའི་མཚན་ཉིད། ཅེས་དང་། ས་བཟང་གི་ཀུན་
བཏུས་ཀྱི་འགྲེལ་བ་ལས། ངོ་བོ་ནི། ཡོན་ཏན་ཤེས་པ་དང་། ཁྱད་པར་ཤེས་པ་དང་།
ཁས་བླངས་པ་དང་། གཞན་དུ་མི་སྨྲ་བའི་ཁྱད་པར་བཞི་དང་ལྡན་པས་ཡུལ་དམ་
པ་ལ་བརྟེན་པར་ཁས་ལེན་ཞིང་བློ་གཏོད་པའོ། །ཞེས་དང་། ཉ་ཊིཀ་ཡིད་ཀྱི་མུན་
སེལ་ལས། ཐེག་ པ་ སྤྱིའི་ལུགས་ལ། མཚན་ཉིད་ནི། རང་ རང་གི་ སེམས་ཀྱིས་
དམིགས་པའི་འཇིགས་པ་སྤང་བའི་ཕྱིར་དུ་མཆོག་གསུམ་ལ་བརྟེན་པར་ཁས་ལེན་
པའི་རིག་བྱེད་དོ། །ཞེས་གསུངས་ལ། ཐེག་ཆེན་སྐྱབས་འགྲོའི་མཚན་ཉིད་ནི། དེ་ལས།
ཐེག་ཆེན་སྐྱབས་འགྲོའི་མཚན་ཉིད། སེམས་ཅན་སྡུག་བསྔལ་ལས་སྒྲོལ་བར་བཞེད་
པའི་སྙིང་རྗེས་བསླངས་ནས་གཞན་དོན་དུ་སངས་རྒྱས་ཐོབ་པར་འདོད་པས་དཀོན་མཆོག་
ལ་སྐྱབས་སུ་ཁས་ལེན་པའི་སེམས་སམ་ངག་གི་རིག་བྱེད་གང་རུང་ངོ་། །ཞེས་
གསུངས་སོ། །དེ་ཡང་སྐྱབས་སུ་སོང་བའི་ཚད་ནི། ལྷན་ཐབས་འོད་བརྒྱ་འབར་བ་ལས།
སྐྱབས་སུ་སོང་བའི་ཚད་ནི། ཡོན་ཏན་ཤེས་པ། ཁྱད་པར་ཤེས་པ། ཁས་བླངས་པ།
སྐྱབས་གནས་གཞན་མ་འཚོལ་བ་སྟེ་ཁྱད་ཆོས་བཞི་ཚང་ན། སྐྱབས་འགྲོ་རྣམ་དག་ཏུ་
འགྱུར་བའོ། །དེ་ལ་ཡོན་ཏན་ཤེས་པ་ནི། དཀོན་མཆོག་གསུམ་པོ་ཉིད་ཀྱི་ཡོན་ཏན་
རགས་པ་རྣམས་ཤེས་པ་སྟེ། དཀོན་མཆོག་རྗེས་དྲན་གྱི་མདོ་ལྟ་བུའམ། རྒྱན་རྣམ་
གཉིས་སོགས་གཞུང་རྣམས་ལས་བཤད་པ་ཇི་ལྟར་རིགས་པ་གོ་ཞིང་ཡིད་ཆེས་པའོ། །
ཁྱད་པར་ཤེས་པ་ནི། སྤྱིར་སངས་རྒྱས་ལ་སྐྱབས་སུ་སོང་བས། གཞན་གཉིས་ཞོར་
ལ་འབྱུང་བ་སོགས་གསུམ་པོ་ཕན་ཚུན་ནམ་ཡང་འབྲལ་བ་མེད་པའི་ཕྱིར། སྐྱབས་
- 250 -



སྐྱབས་འགྲོའི་རྣམ་བཤད།
གཅིག་ཁོ་ནས་ཆོག་པ་ལྟར་འདུག་ཀྱང་། ཇི་སྐད་དུ། ཐེག་པ་གསུམ་དང་བྱེད་གསུམ་
ལ། །མོས་པ་རྣམས་ཀྱི་དབང་བྱས་ནས། །སྐྱབས་གསུམ་རྣམ་པར་བཞག་པ་ཡིན། །
ཞེས་པ་ལྟར་དགོས་པ་ལ་བལྟོས་ནས་གསུམ་དུ་གྲངས་ངེས་བྱེད་པ་དང་། གནས་
སྐབས་གཙོ་ཆེ་བའི་དབང་དུ་བྱས་ནས། སྐྱབས་གནས་གསུམ་པོ་ཉིད་ཀྱི་སོ་སོའི་ཁྱད་
པར་དང་། དགོས་པ་དང་། སྐྱོབ་ཚུལ་རྣམས་ཤེས་པ་དང་། སྟོན་པ་གཞན་ལས་སངས་
རྒྱས་ལྷག་ཚུལ་དང༌། ལམ་ལོག་པ་ལས་དམ་པའི་ཆོས་ཆེས་ཁྱད་པར་དུ་འཕགས་
ཚུལ་དང་།མུ་སྟེགས་བྱེད་ཀྱི་ཚོགས་པ་སོགས་ལས་དགེ་འདུན་ཆེས་ཁྱད་པར་དུ་འཕགས་
ཚུལ་རྣམས་ལེགས་པར་ཤེས་ཤིང་ཡིད་ཆེས་རྙེད་པའོ། །ཁས་ལེན་པ་ནི། ཡོན་
ཏན་ཤེས་པའི་རྒྱུ་མཚན་གྱིས་དཀོན་མཆོག་གསུམ་ལ་སྐྱབས་སུ་འགྲོ་བར་དམ་
བཅས་པའོ། །སྐྱབས་གཞན་མི་འཚོལ་བ་ནི། ཁྱད་པར་ཤེས་པ་ལ་བརྟེན་ནས།
དཀོན་མཆོག་གསུམ་ལས་གཞན་གཅིག་ཡིན་ན་ཆེ་བ་ཆེ་བར་གྲགས་པ་གང་ལའང་
ཡིད་མི་བརྟོན་ན། འདྲེ་གདོན་སོགས་ལ་སྐྱབས་སུ་འགྲོ་བ་ལྟ་ག་ལ་ཞིག སྐྱབས་
གནས་གཞན་མི་འཚོལ་པ་འདི་མེད་ན། དཀོན་མཆོག་གསུམ་གྱི་ཡོན་ཏན་མཐོང་
བས་སྐྱབས་སུ་ཁས་བླངས་པ་ཙམ་གྱིས་སྐྱབས་འགྲོ་རྣམ་དག་ཏུ་མི་འགྱུར་ཏེ། བློ་
རྩེ་གཉིས་དང་མ་བྲལ་བའི་ཕྱིར་རོ། །ཡོན་ཏན་ཤེས་པ་དང་། ཁྱད་པར་ཤེས་པ་མེད་
ན་ནི། ཁས་བླངས་པ་དང་སྐྱབས་གཞན་མི་འཚོལ་བ་ཙམ་ཡོད་དུ་ཆུག་ཀྱང་། བླུན་
དད་ཁོ་ནས་ཞུགས་པ་ཙམ་ཡིན་པས་ལམ་དུ་འགྱུར་བ་ཤིན་ཏུ་དཀའོ། །དེས་ན་ཁྱད་
པར་བཞི་ཅར་ཚང་བ་དགོས་སོ། །ཞེས་གསུངས་པ་ལྟར་ཡིན་པའོ། །ཐེག་པ་ཆེ་
ཆུང་གི་སྐྱབས་འགྲོའི་ཁྱད་པར་ནི། ཐུན་མོང་བ་ཐེག་དམན་པའི་ལུགས་ལ་དུས་ཇི་སྲིད་
འཚོའི་བར་དང་། ཁྱད་པར་ཅན་ཐེག་ཆེན་གྱི་ལུགས་ལ་ཇི་སྲིད་བྱང་ཆུབ་སྙིང་པོའི་
-251 -



ནི་གུའི་ཆོས་སྐོར་གྲུབ་པའི་དགོངས་རྒྱན།
བར་རོ། །བསམ་པའི་ཁྱད་པར་ཡང་། ཐེག་དམན་ནི་གཙོ་བོར་རང་ཉིད་འཁོར་
བའི་སྡུག་བསྔལ་ལས་ཐར་འདོད་ཙམ་དང་། ཐེག་ཆེན་ནི་སེམས་ཅན་ཐམས་ཅད་
འཁོར་བའི་སྡུག་བསྔལ་ལས་སྐྱོབ་པའི་ཕྱིར་རོ། །སྨོན་ལམ་གྱི་ཁྱད་པར་ཡང་། སོ་སོའི་
བྱང་ཆུབ་ཏུ་སྨོན་ལམ་འདེབས་པའོ། །སྐྱབས་ཡུལ་དང་། ཆོ་ག་དང་བྱེད་ལས་སོགས་རྒྱ་
ཆེ་ཆུང་གི་ཁྱད་པར་ཙམ་ཡོད་ཀྱང་། གོང་མའི་ནང་དུ་འོག་མ་འདུ་བའི་ཕྱིར་འགལ་
བ་མ་ཡིན་ནོ། ཁྱད་པར་གསང་སྔགས་ཀྱི་སྐབས་སུ། དུས་ཀྱི་ཁྱད་པར་མཐའ་མེད་
པ་དང་བསམ་པའི་ཁྱད་པར་སེམས་ཅན་རྣམས་མྱུར་དུ་སྐྱོབ་པར་འདོད་པ་དང་།
སྨོན་ལམ་གྱི་ཁྱད་པར་ལམ་འཇུག་པ་བདེ་བས་འབྲས་བུ་ལྷན་སྐྱེས་ཀྱི་སྐུ་ཐོབ་
པར་འདོད་པ་རྣམས། ལྷག་པོར་བསྣན་ནས་དོན་འགྲུབ་པ་ཡིན་པར་རྗེ་སྒྲོལ་མགོན་
གྱིས་གསུངས་སོ། །
གཉིས་པ་སྐྱབས་སུ་འགྲོ་བའི་ལག་ལེན་བྱེད་ཚུལ་ནི།
ཇོ་བོ་གསེར་གླིང་པའི་རྣམ་ཐར་ལས་འབྱུང་བ་ལྟར་གནས་ཁང་བྱི་དོར་ལེགས་པར་བྱས།
ས་གཞི་མེ་ཏོག་སིལ་མ་བཀྲམ། དྲི་ཞིམ་པོའི་ཆུས་ཆག་ཆག་གདབ། སྟེགས་བཟང་
པོ་ལ་བསྟན་པའི་བདག་པོའི་གཙོས་སངས་རྒྱས་བྱང་སེམས་ཀྱི་སྐུ་བརྙན་བྲིས་འབུར་
ཅི་རིགས་སོགས་སྐུ་གསུང་ཐུགས་ཀྱི་རྟེན་གང་འབྱོར་བཤམས། དེ་དག་གི་མདུན་
དུ་ཇི་ལྟར་འབྱོར་བའི་མཆོད་པ་རྣམས་གཡོ་མེད་ཅིང་བཀོད་པ་ལེགས་པས་མཛེས་པ་
གཙང་སྦྲ་བྱས་ནས་བཤམ། བདེ་བའི་སྟན་ལ་སྤྱོད་ལམ་ཚུལ་མཐུན་གྱིས་འཁོད་དེ་རང་
གི་རྒྱུད་ལ་བརྟགས་ནས། ད་རེས་མི་ལུས་ཐོབ་ཀྱང་བློ་བདེ་བའི་གདེང་ཚད་སེམས་ལ་
འཛིན་རྒྱུ་ཅིའང་མ་བྱས། ཉེས་ལྟུང་སྒོ་དུ་མ་ནས་བསགས་པ་ནི་མཐའ་ཡས་པས་
-252 -



，
སྐྱབས་འགྲོའི་རྣམ་བཤད། །
ནམ་དབུགས་ཀྱི་རྒྱུ་བ་འདི་འགགས་མ་ཐག་ངན་སོང་དུ་ལྟུང་བ་ལས་འོས་མི་འདུག་
ཅིང་། དེར་སྐྱེས་ན་སྡུག་བསྔལ་བཟོད་གླག་མེད་པའི་ཚུལ་བསམ་སྟེ་ཤིན་ཏུ་འཇིགས་
ཤིང་སྐྲག་པར་བྱ། དེ་ནས་སྐྱབས་ཡུལ་གསལ་གདབ་པ་ནི། རང་ཉིད་གང་དུ་འདུག་
པའི་གནས་ནི། དག་པའི་ཞིང་ཁམས་ཀྱི་དབུས་སུ་གཞལ་ཡས་ཁང་གྲུ་བཞི་སྒོ་བཞི་
པ་ཡངས་ཤིང་རྒྱ་ཆེ་བའི་དབུས་སུ། དཔག་བསམ་གྱི་ལྗོན་ཤིང་ཡལ་ག་ལོ་འདབ་འབྲས་
བུ་རབ་ཏུ་རྒྱས་པའི་རྩེ་མོར་སེང་ཁྲི་པད་ཟླ་ཉི་མ་སྒྲ་གཅན་དུས་མེའི་གདན་ལ་ངོ་བོ་རང་
གི་རྩ་བའི་བླ་མ་ཡིན་པ་ལ་རྣམ་པ་རྡོ་རྗེ་འཆང་གི་སྐུའི་རྣམ་པ་ཅན། དེའི་མཐའ་བསྐོར་
དུ་ཡལ་ག་རྣམས་ཀྱི་སྟེང་དུ་གདན་སོ་སོ་ལ་དུས་ཀྱི་འཁོར་ལོ། ཤཀྱ་ཐུབ་པ། ཉམས་
ལེན་བྱིན་རླབས་ཀྱི་རྒྱུད་པ་དང་། རྒྱ་ཆེན་སྤྱོད་རྒྱུད་དང་། ཟབ་མོ་ལྟ་རྒྱུད་ཀྱི་བླ་མ་
རྣམས་ཀྱིས་སྐོར་ནས་བཞུགས་པ། དེའི་འོག་གི་ཡལ་འདབ་རྣམས་སུ་རང་རང་སོ་
སོའི་གདན་ལ་མདུན་དུ་དཔལ་དུས་ཀྱི་འཁོར་ལོ། དེ་ནས་གཡས་བསྐོར་གྱི་གསང་
བ་འདུས་པ། ཀྱེའི་རྡོ་རྗེ། མ་ཧཱ་མ་ཡ། འཁོར་ལོ་བདེ་མཆོག རྡོ་རྗེ་འཇིགས་བྱེད་
ལ་སོགས་པ་བླ་མེད་ཀྱི་ལྷ་ཚོགས་ཐམས་ཅད་དང་། དེ་དག་གི་ཅུང་འོག་གི་ཡལ་འདབ་
རྣམས་ལ་ཀུན་རིག་རྣམ་སྣང་ལ་སོགས་པ་རྣལ་འབྱོར་གྱི་རྒྱུད་དང་། རྣམ་སྣང་མངོན་
བྱང་ལ་སོགས་པ་སྤྱོད་པའི་རྒྱུད་དང་། ཚེ་དཔག་མེད་དང་མི་འཁྲུགས་པ་ལ་སོགས་པ་
བྱ་བའི་རྒྱུད་ཀྱི་ལྷ་ཚོགས་ཐམས་ཅད་བཞུགས་པ་སྟེ། ཡི་དམ་དཀྱིལ་འཁོར་གྱི་ལྷ་
ཚོགས་རྣམས་དང་། དེའི་འོག་གི་ཡལ་འདབ་རྣམས་ལ་མདུན་དངོས་སུ་སེང་ཁྲི་
པདྨ་ཉི་ཟླའི་གདན་སོ་སོ་བ་རྣམས་ལ་དབུས་སུ་རང་ཅག་གི་སྟོན་པ་སངས་རྒྱས་
ལ་སོགས་པ་ཕྱོགས་བཅུའི་སངས་རྒྱས་ཐམས་ཅད་དང་། རྒྱབ་ཀྱི་ཡལ་འདབ་རྣམས་
ཀྱི་སྟེང་དུ་པད་ཟླའི་གདན་ལ་ཡུམ་ཆེན་མོ། དེའི་རྒྱབ་ཏུ་སེང་ཁྲི་པད་ཟླའི་གདན་ལ་
-253-



ནེ་གུའི་ཆོས་སྐོར་གྲུབ་པའི་དགོངས་རྒྱན།
ལུང་རྟོགས་ཀྱི་ཆོས་རྣམས་གླེགས་བམ་གྱི་རྣམ་པར་ཡོད་པ། གཡས་ཕྱོགས་ཀྱི་ཡལ་
འདབ་རྣམས་ཀྱི་པད་ཟླའི་གདན་ལ་བྱང་ཆུབ་སེམས་དཔའ་འཇམ་དཔལ་དང༌།
སྤྱན་རས་གཟིགས་ལ་སོགས་པ་བྱང་ཆུབ་སེམས་དཔའ་དཔག་ཏུ་མེད་པ་དང༌།
གཡོན་གྱི་ཡལ་འདབ་ལ་འབོལ་ལ་སོགས་པའི་གདན་ལ་ཤཱ་རིའི་བུ་དང་རབ་འབྱོར་
སོགས་ཉན་རང་གི་དགེ་འདུན་དཔག་ཏུ་མེད་པ་དང༌། ཤིང་གི་རྩ་བར་ཅུང་མ་
ཐུག་པའི་སྡོང་པོའི་ངོས་སུ་རྡོ་རྗེ་ཤུགས་འཁོར་སྲུང་མ་དྲུག་ཅུ་དང་བཅས་པ་དང་།
ཤིང་གི་རྩ་བར་དཔལ་ལྡན་གུར་མགོན་དང་ཕྱག་དྲུག་མགོན་པོ་དང་དྲཀྐད་སོགས་
ཡེ་ཤེས་ཀྱི་ཆོས་སྐྱོང་སྲུང་མ་རྣམས་བཞུགས་པར་བསྒོམ་པར་བྱ། དེ་ནས་རང་གི་གཡས་
སུ་ཕ། གཡོན་དུ་མ། མཐའ་སྐོར་དུ་རིགས་དྲུག་གི་སེམས་ཅན་མཐའ་ཡས་པས་
བསྐོར་བ། དེ་ཐམས་ཅད་སྐྱབས་ཞུ་ལ་འཁོད་པར་མོས་ལ། དེ་རྣམས་ཀྱང་དྲིན་
ཅན་གྱི་མ་ཤ་སྟག་ཡིན་ཚུལ་དང་། རང་ཉམས་ལ་དཔག་པའི་སྙིང་རྗེ་ཤུགས་དྲག་
པོ་བསྐྱེད་དེ། དེ་དག་གི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འདོད་
པའི་དགེ་སེམས་ཁྱད་པར་ཅན་དེའི་ངང་ནས་རང་དང་སེམས་ཅན་ཐམས་ཅད་ཀྱང་
འཁོར་བའི་སྡུག་བསྔལ་ལ་འཇིགས་པ་དང་དཀོན་མཆོག་གི་ཡོན་ཏན་མཐོང་བའི་
སྒོ་ནས་མགྲིན་གཅིག་ཏུ་སྐྱབས་འགྲོ་བྱེད་པར་བསམས་ཏེ། ཕྱོགས་བཅུ་དུས་གསུམ་
གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་
ཅད་ཀྱི་ངོ་བོར་གྱུར་པ་ཆོས་ཀྱི་ཕུང་ཕོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་
འཕགས་པའི་དགེ་འདུན་ཐམས་ཅད་ཀྱི་མངའ་བདག །དྲིན་ཅན་རྩ་བ་དང་བརྒྱུད་
པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །ཞེས་དང་།
བླ་མ་ལ་སྐྱབས་སུ་མཆིའོ། །ཞེས་གསོལ་བ་བཏབ་པས་བླ་མ་རྣམས་ལས་འོད་ཟེར་
བམས་
- 254 -



-
-
--
སྐྱབས་འགྲོའི་རྣམ་བཤད།
རམ་བདུད་རྩི་བབས། རང་གཞན་སེམས་ཅན་རྣམས་ལ་ཞུགས་པས་ཉེས་ལྟུང་སྡིག་
སྒྲིབ་དག ཁྱད་པར་དུ་བླ་མའི་སྐུ་ལ་བསྡོ་བ་དང་བཀའ་བཅགས་པ་སོགས་བླ་མའི་
སྐུ་གསུང་ཐུགས་དང་འགལ་བའི་ཉེས་པ་རྣམས་དག་ནས་བླ་མའི་སྐུ་གསུང་ཐུགས་ཀྱི་
བྱིན་རླབས་ཞུགས་ནས་བླ་མའི་སྐྱབས་འོག་ཏུ་ཆུད་པར་བསྒོམ། དེ་ནས་སངས་
རྒྱས་ལ་སྐྱབས་སུ་མཆིའོ། །ཞེས་གསོལ་བ་བཏབ་པས་སྔར་ལྟར་འོད་ཟེར་རམ་བདུད་
རྩི་བབས་པས། སྡིག་སྒྲིབ་དག་ཁྱད་པར་དུ་དེ་བཞིན་གཤེགས་པ་ལ་ངན་སེམས་
ཀྱིས་ཁྲག་ཕྱུང་བ་སོགས་སངས་རྒྱས་ལ་བརྟེན་ནས་བསགས་པའི་ཉེས་པ་རྣམས་དག་
སངས་རྒྱས་ཀྱི་བྱིན་རླབས་ཞུགས་པས་སྐྱབས་འོག་ཏུ་ཆུད་པར་བསམ། ཆོས་ལ་
སྐྱབས་སུ་མཆིའོ། །ཞེས་པས་དེ་ལས་འོད་ཟེར་རམ་བདུད་རྩི་བབས། སྡིག་སྒྲིབ་སྤྱི་
དང་ཁྱད་པར་དུ་ཆོས་དང་ཆོས་སྨྲ་བ་ལ་སྨད་པ་སོགས་ཆོས་སྤོང་གི་ལས་ངན་སྡིག་
སྒྲིབ་དག་སྟེ་དེའི་སྐྱབས་འོག་ཏུ་ཆུད་པར་དམིགས། དགེ་འདུན་ལ་སྐྱབས་སུ་མཆིའོ། །
ཞེས་གསོལ་བ་བཏབ་པས། འོད་ཟེར་རམ་བདུད་རྩི་བབས། དགེ་འདུན་གྱི་དབྱེན་
བྱས་པ་སོགས་དགེ་འདུན་ལ་བརྟེན་ནས་བསགས་པའི་སྡིག་སྒྲིབ་རྣམས་དག དེའི་
སྐྱབས་འོག་ཏུ་ཆུད་པར་བསམ། སྐྱབས་འགྲོ་དྲུག་སྐོར་བྱེད་ནའང་དེས་རིགས་འདྲིས་
ཏེ་ཤེས་པར་བྱ། །དེ་ལྟར་ཤུགས་དྲག་པོའི་སྒོ་ནས་སྐྱབས་འགྲོ་ཡང་ཡང་བྱེད། ཐུན་
འཇོག་སྐྱབས་ཡུལ་རྣམས་སྟབས་གཅིག་ཏུ་འོད་དུ་ཞུ་ནས་རང་ལ་ཐིམ་པར་མོས་པ་བྱ་
བར་གསུངས་སོ། །དེ་ནས་དགེ་བ་འདི་ཡི་སྐྱེ་བོ་ཀུན། །ཞེས་སོགས་ཀྱིས་དགེ་བ་བསྔོ་
བ་སོགས་བྱའོ། །
བཞི་བ་སྐྱབས་འགྲོའི་བསླབ་བྱ་བཤད་པ་ལ།
སོ་སོའི་བསླབ་བྱ་དང་། ཐུན་མོང་གི་བསླབ་བྱའོ། །དང་པོ་ལ་དགག་བྱའི་བསླབ་
•255•



ནི་གུའི་ཆོས་སྐོར་གྲུབ་པའི་དགོངས་རྒྱན།
བྱ་དང་བསྒྲུབ་བྱའི་བསླབ་བྱའོ། །དང་པོ་ནི། མྱ་ངན་ལས་འདས་པ་ཆེན་པོའི་མདོ་
ལས། གང་ཞིག་སངས་རྒྱས་སྐྱབས་སོང་བ། །དེ་ནི་ཡང་དག་དགེ་བསྙེན་ཏེ། །ནམ་
དུ་ཡང་ནི་ལྷ་གཞན་ལ། །སྐྱབས་སུ་སོང་བ་མ་ཡིན་ནོ། །དམ་པའི་ཆོས་ལ་སྐྱབས་སོང་
བ། །འཚེ་ཞིང་གནོད་པའི་སེམས་དང་བྲལ། །དགེ་འདུན་ལ་ཡང་སྐྱབས་སོང་བ། །
མུ་སྟེགས་ཅན་ལ་ཕྱག་མི་བྱ། །ཞེས་པ་ལྟར་སངས་རྒྱས་ལ་སྐྱབས་སུ་སོང་བས་འཇིག་
རྟེན་པའི་ལྷ་དང་།ཡི་དྭགས་ཀྱི་རིགས་ལྷ་འདྲེ་ལ་ལ་གཏན་གྱི་སྐྱབས་མི་འཚོལ། གཞི་
བདག་སོགས་ལ་གཏོར་མ་གཏོང་བའི་ཚེ་སྙིང་རྗེའི་བསམ་པ་དང་གནས་སྐབས་
ཀྱི་གྲོགས་བཅོལ་བའི་བསམ་པས་གཏོང་ཞིང་ཕུགས་ཀྱི་རེ་ལྟོས་མི་འཆའ་བ་གལ་
ཚེའོ། །ཆོས་ལ་སྐྱབས་སུ་སོང་ན་ཆོས་དང་མཐུན་དགོས་ལ། དེའང་དབུ་མ་བཞི་བརྒྱ་
བ་ལས། མདོར་ན་ཆོས་ནི་མི་འཚེ་བར། །དེ་བཞིན་གཤེགས་པ་རྣམས་ཀྱིས་གསུངས། །
ཞེས་ཆོས་ཀྱི་ངོ་བོ་མི་འཚེ་བར་གསུངས་པས། དེའི་བསླབ་བྱ་ཡང་སེམས་ཅན་ལ་
གནོད་ཚེ་སློང་ཞིང་མུ་སྟེགས་ཅན་གྱི་གཞུང་སོགས་ལོག་པའི་ཆོས་ལ་ཡིད་བརྟན་
མི་འཆའ་བའོ། །དགེ་འདུན་ལ་སྐྱབས་སུ་སོང་བའི་གྲོགས་མུ་སྟེགས་ཅན་དང་མི་
འགྲོགས་ཤིང་། ལས་འབྲས་ལ་ཡིད་མི་ཆེས་ཤིང་ཆོས་ལ་སྐུར་བ་འདེབས་པའི་མི་
དང་མཛའ་གྲོགས་མི་བྱེད་དེ། དམ་ཚིག་ཉམས་པ་དང་འགྲོགས་ན་དེའི་ཉམས་གྲིབ་
ཀྱིས་ཡོན་ཏན་ཐམས་ཅད་འགྲིབ་ཅིང་དངོས་གྲུབ་ཀྱི་སྒོ་འགག་པར་གསུངས་སོ། །
འདིའི་ཐོག་མཐའ་གཉིས་པོ་ཅུང་སླ་ཡང་བར་བ་ནི་ཤིན་ཏུ་དཀའ་ལ། འདི་ལ་ཁ་
དང་ལག་ལེན་མཐུན་པར་བྱུང་ན་ནི་ངོ་མཚར་ཆེ་ཞེས་འཇམ་མགོན་ཏཱ་ར་ནཱ་ཐས་གསུངས་
སོ། །གཉིས་པ་བསྒྲུབ་བྱའི་བསླབ་བྱ་ནི། སངས་རྒྱས་ཀྱི་སྐུ་གཟུགས་སོགས་ཀྱི་
བཟང་ངན་ལེགས་ཉེས་སོགས་ཀྱི་སྐྱོན་མི་གདགས་པར་སྟོན་པའི་འདུ་ཤེས་ཀྱི་སྒོ་
L
-256 -



སྐྱབས་འགྲོའི་རྣམ་བཤད།
ནས་ཕྱག་མཆོད་བྱ་བ་ཡིན་ཏེ། བཤེས་སྤྲིང་ལས། ཇི་ལྟར་བདེ་གཤེགས་སྐུ་གཟུགས་
ཤིང་ལས་ཀྱང་། །བགྱིས་པ་ཅི་འདྲ་ཡིན་རུང་མཁས་པས་མཆོད། །ཅེས་གསུངས་སོ། །
དམ་པའི་ཆོས་ཚིག་བཞི་བ་ཡན་ཆད་ལ་འགོམ་ཡུག་དང་ས་སྒྲེ་བོ་ལ་འཇོག་པ་དང་
བཟང་ངན་གྱི་སྐྱོན་རྟོག་སོགས་སྤོང་ཞིང་། བདག་འཁོར་བ་དང་ངན་སོང་གི་སྡུག་
བསྔལ་ལས་སྒྲོལ་བར་བྱེད་པའི་སྐྱབས་དངོས་དེ་འདིའོ་སྙམ་དུ་གུས་པ་སྐྱེད་ཅིང་ཕྱག་
དང་མཆོད་པ་སོགས་བྱ། ལམ་ལ་མ་ཞུགས་པའི་གང་ཟག་གིས་ལུང་གི་ཆོས་དེ་སྐྱབས་
དངོས་བརྟེན་པ་ལས་འགོག་ལམ་དངོས་གནས་སྐབས་རང་རྒྱུད་ལ་བསྐྱེད་མི་ནུས་སོ། །
དགེ་སློང་བཞི་སྡེ་ཡན་ཆད་ལ་བདག་འཁོར་བ་དང་ངན་སོང་གི་སྡུག་བསྔལ་ལས་སྒྲོལ་
བར་བྱེད་པའི་གྲོགས་དགེ་འདུན་དེ་འདི་ཡིན་སྙམ་དུ་གུས་པ་སྐྱེད་ཅིང་བསྙེན་བཀུར་ལ་
བརྩོན་པར་བྱ་སྟེ། གོས་པ་མེད་བཞིན་དུ་ཚུལ་འཆལ་དགེ་སྦྱོང་གི་རྟགས་འཆང་པའང་
བརྙས་སྨོད་བརྡེག་འཚོག་སོགས་བྱས་ན་སྟོན་པ་དང་བསྟན་པ་ལ་མ་གུས་པའི་ཉེས་པ་ཆེན་
པོར་འགྱུར་བའི་ཚུལ་ནམ་མཁའི་སྙིང་པོའི་མདོ་དང་། སའི་སྙིང་པོའི་མདོ་སོགས་ལས་
གསུངས་སོ། །དགེ་བཤེས་སྟོན་པ་དང་རྣལ་འབྱོར་པ་ཆེན་པོས་ལྷན་པ་སེར་པོ་རེ་འགོམ་
པའི་སར་ཡོད་པའང་མི་འགོམས་པར་སྤྲུགས་ནས་གཙང་སར་སྐྱེལ་བའི་ཕྱག་ལེན་
ལྟར་བསླབ་པར་བྱའོ། །ལྷག་པར་ད་ལྟ་ཆགས་སྡང་གི་དབང་གིས་བསྟན་པའི་བྱ་
བར་སྒྲོ་བཏགས་ཏེ་ཁྱེད་ཚོ་དང་ངེད་ཚོ་ཞེས་རིས་སུ་བཅད་ནས་འཁྲུགས་པ་བྱེད་
པ་ལེགས་ཚོགས་ཀྱི་རྩ་བ་གཅོད་པའི་ཉེས་དམིགས་ཤིན་ཏུ་ཆེ་བས་བདག་ལེགས་
སུ་འདོད་པ་རྣམས་ཀྱིས་གནས་འདི་ལ་གཟབ་པར་བྱའོ། །
གཉིས་པ་ཐུན་མོང་གི་བསླབ་བྱ་ནི།
ལྷན་ཐབས་འོད་བརྒྱ་འབར་བ་ལས། སྐྱེས་བུ་དམ་པ་ལ་བསྟེན་པ། དམ་པའི་ཆོས་ཉན་
- 257 -



ནི་གུའི་ཆོས་སྐོར་གྲུབ་པའི་དགོངས་རྒྱན།
པ། ཚུལ་བཞིན་ཡིད་ལ་བྱེད་པ། ཆོས་ཀྱི་རྗེས་སུ་འབྲང་བའི་ཆོས་བསྒྲུབས་སྟེ་བཞི་ཚན་
དང་པོ་དང་། དབང་པོ་མི་རྒོད་པ་དང་། སྡོམ་པ་ཅི་ནུས་སུ་ལེན་པ་དང་། སེམས་
ཅན་ལ་སྙིང་རྗེ་ཆེ་བ་དང༌། དཀོན་མཆོག་མཆོད་པ་ལ་བརྩོན་པ་ལ་བསླབ་ཅེས་
བཞི་ཚན་ཕྱི་མ་སྟེ་བརྒྱད་འཕགས་པ་ཐོགས་མེད་ཀྱིས་གསུངས་པ་ལྟར་བཤད་ཀྱང་རུང་།
མཆོག་གསུམ་གྱི་ཡོན་ཏན་དྲན་པས་རྟག་ཏུ་དད་པ་བསྒོམས་ཅིང་གསོལ་བ་འདེབས་
པ་དང༌། བཀའ་དྲིན་དྲན་པས་རྟག་ཏུ་མཆོད་པ་དང༌། སྙིང་རྗེ་དྲན་པས་སྐྱེ་བོ་གཞན་
རྣམས་སྐྱབས་འགྲོ་ལ་འགོད་པ་དང་། སྐྱབས་འགྲོའི་ཕན་ཡོན་དྲན་པས་ཉིན་མཚན་
དུས་དྲུག་ཏུ་སྐྱབས་འགྲོ་བསྒོམ་པ་དང་། སྐྱབས་སུ་མ་སོང་བའམ་སྐྱབས་འགྲོ་བཏང་
བའི་ཉེས་དམིགས་དྲན་པས་སྲོག་དང་བདོས་ཀྱང་སྐྱབས་ཡུལ་མི་སྤོང་བ་དང་། ཡིད་
ཆེས་དྲན་པས་བདེ་སྡུག་མཐོ་དམན་གནས་སྐབས་ཅི་བྱུང་ཡང་དཀོན་མཆོག་ལ་མི་
འཁང་ཞིང་གཞན་ལ་བློ་མི་གཏོད་པ་སྟེ་དོན་ཚན་དྲུག་གི་སྒོ་ནས་བཤད་ཀྱང་རུང་
ལ། ཡང་མདོར་བསྡུས་ན་དང་པོ་ཉིད་ནས་ཉེ་བར་མཁོ་ཞིང་གལ་ཆེ་བའི་བསླབ་
བྱ་ནི། བླ་མ་དཀོན་མཆོག་ལ་དད་པ་སྒོམ། སྐུར་འདེབས་སོགས་སྡིག་མ་གསོག་
སྐུ་གསུང་ཐུགས་ཀྱི་ཡོན་ཏན་བརྗོད་ཕྱག་འཚལ་བ་དང་བསྟོད་པ་སོགས་གུས་པའི་
སྤྱོད་ལམ་ལ་བསླབ། དཀོན་མཆོག་གསུམ་གྱི་རྟེན་ལ་དཀོན་མཆོག་དངོས་སུ་འདུ་
ཤེས་པའི་སྒོ་ནས་མཆོད་པ་ཅི་འགྲུབ་བྱེད། འཁོར་རྣམ་བཞི་ལ་གུས་པ་བསྐྱེད། རྟེན་
གསུམ་ས་རྗེན་ལ་འཇོག་པ་དང༌། འོ་བརྒྱལ་བའི་གནས་སུ་འཇོག་པ་དང༌། འགོམ་
ཡུགས་གཏོང་བ་དང་། བཙོངས་ཏེ་སྐུ་བླུད་ཟ་བ་དང་། གཏེད་པར་འཇོག་པ་སོགས་
རྣམ་པ་ཀུན་ཏུ་སྤོང་བ་གལ་ཆེ། ཞེས་གསུངས་པའོ། །ན་བའི་ཚེ་དཀོན་མཆོག་ལ་བློ་
གཏད་ནས་སྨན་འཐུང་ན་སྐྱབས་འགྲོ་དང་མི་འགལ་ཏེ། སྨན་དེའང་སངས་རྒྱས་
- 258.



སྐྱབས་འགྲོའི་རྣམ་བཤད།
ཀྱི་ཐུགས་རྗེ་དང་འཕྲིན་ལས་ཀྱི་ཆ་ཤས་སུ་གོ་ནས་བསྟེན་དུ་རུང་བར་གསུངས་སོ། །
ལྔ་བ་སྐྱབས་སུ་སོང་བའི་ཕན་ཡོན་ནི།
ལྷན་ཐབས་འོད་བརྒྱ་འབར་བ་ལས། ཕན་ཡོན་ནི། སྐྱབས་སུ་སོང་མ་ཐག་རྒྱུད་འགྱུར་
བའི་ཁྱད་པར་ནང་པ་སངས་རྒྱས་པའི་གྲར་དུ་ཆུད་པའོ། །སྡོམ་པ་གསུམ་གྱི་རྟེན་དུ་
གྱུར་བ་སྟེ། སྐྱབས་སུ་མ་སོང་བ་ལ་ཆོ་གས་བླངས་པའི་སྡོམ་པ་གསུམ་སྐྱེ་བ་མེད་
པའི་ཕྱིར་རོ། །སྔར་བྱས་ཀྱི་སྡིག་པ་ཟད་པ་དང་བསོད་ནམས་ཆེན་པོ་དང་ལྡན་པར་
འགྱུར་བ་ནི། སྐྱབས་སུ་སོང་བ་ལ་བརྟེན་ནས་ཕྱིས་སྡིག་སྦྱོང་དང་དགེ་བ་གསར་
བ་སྒྲུབ་པ་སོགས་དཔག་ཏུ་མེད་པར་འཕེལ་བ་རྣམས་ཕར་བཞག སྐྱབས་འགྲོ་བྱས་
པ་ཉིད་ཀྱིས་སྡིག་པ་མང་པོ་བྱང་བ་དང༌། སྦྱིན་སོགས་ཕལ་བ་ལས་ཆེས་ལྷག་པའི་
ཕན་ཡོན་ཡོད་པའོ། །བཞི་བོ་དེ་སྐྱབས་སུ་སོང་མ་ཐག་ནས་འབྱུང་སྟེ། སྐྱེས་བུ་
དམ་པའི་གྲངས་སུ་ཆུད། སྔར་རྒྱུད་ངན་པ་ཡིན་པ་ལས་བཟང་པོར་གྱུར་པའི་དོན་
ཡིན་ནོ། །ཚེ་འདིར་འབྱུང་བའི་ཕན་ཡོན་ནི་འཇིགས་པ་བཅུ་དྲུག་དང་། དུས་མ་ཡིན་
པའི་འཆི་བ་བརྒྱད་སོགས་ཕྱི་ནང་གི་བར་ཆད་གང་གིས་ཀྱང་མི་ཚུགས་པ་དང་།
བསམ་པའི་དོན་ཆོས་དང་མི་འགལ་བ་རྣམས་ཡིད་བཞིན་དུ་འགྲུབ་པ་གཉིས་སོ།
ཚེ་ཕྱི་མའི་འབྲས་བུ་ནི། ངན་སོང་དུ་མི་ལྷུང་བའམ་སྐྱེས་ཀྱང་མྱུར་དུ་ཐོན་པ་དང་།
མཐོ་རིས་སུ་ཡང་བདེ་བ་ཐོབ་པ་དང་། དེར་ཡང་དཀོན་མཆོག་གསུམ་སྐྱབས་སུ་འཛིན་
པ་སྟེ་གསུམ་མོ། །མཐར་ཐུག་གི་ཕན་ཡོན་ནི་སངས་རྒྱས་མྱུར་ཏུ་ཐོབ་པར་འགྱུར་
བ་སྟེ། ཕན་ཡོན་རྣམ་པ་བཅུ་པོ་དེ་དག་ཇི་ལྟར་འོས་པ་བརྗོད་དོ། །སྒོས་སུ་ཐེག་ཆེན་
གྱི་སྐྱབས་འགྲོ་ལ་ནི། མདོ་རྒྱན་ལས། སྐྱབས་སུ་འགྲོ་བ་འདིར་སོང་དོན་ཆེ་སྟེ། །དེས་
ནི་ཚད་མེད་ཡོན་ཏན་འཚོགས་འཕེལ་འགྱུར། །འགྲོ་བ་འདི་ལ་སྙིང་རྗེའི་བསམ་པས་
- 259-



ནི་གུའི་ཆོས་སྐོར་གྲུབ་པའི་དགོངས་རྒྱན།
ཁྱབ། །མཚུངས་མེད་འཕགས་ཆེན་ཆོས་ཀྱང་རྒྱས་པར་བྱེད། །ཅེས་གསུངས་པ་
ལྟར་དང་། ཐེག་དམན་ལས་སྐྱབས་ཏེ་བླ་ན་མེད་པའི་སངས་རྒྱས་ཉིད་མྱུར་དུ་ཐོབ་པར་
འགྱུར་བའི་ངེས་པ་ཐོབ་པ་ཡིན་ནོ། །ཞེས་དང༌། ས་བཟང་གི་མངོན་པ་ཀུན་བཏུས་འགྲེལ་
བ་ལས། ཕན་ཡོན་ནི། འཁོར་བ་དང་ངན་སོང་གི་འཇིགས་པ་ཐམས་ཅད་ལས་སྒྲོལ་
ཏེ། སངས་རྒྱས་ཆོས་དང་དགེ་འདུན་རྣམས། །སྐྱབས་ཀྱི་མཆོག་ཏུ་གྱུར་པ་སྟེ། །སྐྱབས་
དེ་དག་ལ་བརྟེན་ནས་ནི། །སྲིད་པའི་འཇིགས་པ་ཆེ་ལས་སྒྲོལ། །ཞེས་གསུངས་སོ། །
་
སྐྱབས་འགྲོའི་སྡོམ་ཆོག་ནི། སྟོན་པའི་སྣང་བརྙན་སོགས་རྟེན་བཤམས།
སྒྲུབ་བྱ་མང་པོའམ་གཅིག་གང་ཡིན་ཡང་རུང་སྟེ། ཐལ་མོ་སྙིང་ཀར་སྦྱར་སྟེ་ཙོག་
པུར་འདུག་དུ་བཅུག་ལ། འོ་ད་ལན་ཁྱེད་རྣམས་དམ་པའི་ཆོས་ཀྱི་འཇུག་སྒོ་སྐྱབས་སྡོམ་
ཞུ་བ་ནི་ཤིན་ཏུ་ལེགས་སྟེ། དེའི་རྒྱུ་མཚན་ནི། རྒྱལ་སྲས་ཞི་བ་ལྷས་ཞལ་སྔ་ནས། དལ་
འབྱོར་འདི་ནི་རྙེད་པ་ཤིན་ཏུ་དཀའ། །ཞེས་སོགས་ནས། སྐྱབས་འགྲོ་རྣམ་པར་དག་
པའི་རྨང་གཞི་བརྟན་པོ་ཞིག་གལ་ཆེ་བས་དེ་ལྟར་བྱེད་དགོས་༼ཞེས་པའི་བར་སྔར་ལྟར༽
པ་ཡིན་པས་ན། སྐབས་འདིར་ཁྱེད་རྣམས་ལ་སྐྱབས་གསུམ་འཛིན་པའི་དགེ་བསྙེན་
གྱི་སྡོམ་པ་དེ་འབོག་པར་བྱེད་པ་ལ། མདུན་གྱི་སྐུ་རྟེན་འདི་དག་དང་དབྱེར་མེད་དུ་
སེང་ཁྲི་པད་མ་དང་ཟླ་བའི་གདན་ལ་བསྟན་པའི་བདག་པོ་བཅོམ་ལྡན་འདས་ཤཱཀྱ་
ཐུབ་པ་སྐུ་མདོག་གསེར་བཙོ་མ་ལ་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་
བཟང་པོ་བརྒྱད་ཅུས་སྤྲས་པ་སྐུ་ལ་ཆོས་གོས་རྣམ་གསུམ་གསོལ་ཞིང་ཞབས་རྡོ་རྗེ་
སྐྱིལ་དཀྲུང་གིས་བཞུགས་པ། ཕྱག་གཡས་ས་གནོན་དང༌། གཡོན་མཉམ་བཞག་
གི་སྟེང་ན་ལྷུང་བཟེད་འཛིན་པ་འོད་དང་འོད་ཟེར་འཕྲོ་བ། འཁོར་གནས་བརྟེན་
，
-260-



སྐྱབས་འགྲོའི་རྣམ་བཤད།
བཅུ་དྲུག་སོགས་ཐེག་པ་ཆེ་ཆུང་གི་དགེ་འདུན་རྒྱ་མཚོའི་ཚོགས་ཀྱིས་བསྐོར་བ་
མངོན་སུམ་དུ་བཞུགས་པར་མོས་ཤིག རང་ཉིད་ཀྱི་ཐལ་མོ་སྙིང་ཀར་སྦྱར་སྟེ། མ་ལུས་
སེམས་ ཅན་ ཀུན་ གྱི་ མགོན་གྱུར་ཅིང༌། །ཞེས་པ་ནས། གཤེགས་སུ་གསོལ། །ཞེས་
སྤྱན་འདྲེན་དང་། ཡན་ལག་བདུན་པ་བྱ་ལ། དེ་ནས་སློབ་དཔོན་གྱིས། ད་ཁྱེད་རང་རྣམས་བཅོམ་
ལྡན་འདས་ཤཱཀྱ་ཐུབ་པ་འཁོར་དང་བཅས་པ་དང་། སློབ་དཔོན་དང་བཅས་པའི་དྲུང་
ནས་དུས་ད་ནས་བཟུང་སྟེ་ཇི་སྲིད་བྱང་ཆུབ་མ་ཐོབ་ཀྱི་༼ཐེག་དམན་གྱི་སྐབས་འཚོའི་༽
བར་དུ་སྐྱབས་གསུམ་འཛིན་པའི་དགེ་བསྙེན་གྱི་སྡོམ་པ་ཞུས་སྟེ་བདག་དང་སེམས་ཅན་
ཐམས་ཅད་འཁོར་བའི་སྡུག་བསྔལ་ཐམས་ཅད་ལས་སྐྱོབ་པར་བྱ་སྙམ་པའི་འདུན་
པ་རྩེ་གཅིག་གི་སྒོ་ནས། སྟོན་པ་དང་སློབ་དཔོན་ལ་ཕྱག་གསུམ་འཚོལ་ཅིག ཕྱག་
གསུམ་འཚལ་དུ་བཅུག འོ་སྐྱབས་འགྲོ་ནི་སྡོམ་པ་ཐམས་ཅད་ཀྱི་སྒོ་ཡིན་པས། སྐྱབས་
སུ་འགྲོ་ཚུལ་དུས་ད་ནས་བཟུང་སྟེ་སངས་རྒྱས་བཅོམ་ལྡན་འདས་ལ་སྐྱབས་སྟོན་པ་
པོ་དང་། ཞི་བ་དམ་པའི་ཆོས་ལ་སྐྱབས་དངོས་དང་། དགེ་འདུན་དཀོན་མཆོག་ལ་
སྐྱབས་སྒྲུབ་པའི་ཟླ་གྲོགས་སུ་བྱེད་སྙམ་པའི་སྒོ་ནས་འདི་རྗེས་ཟློས་མཛད་ཅིག སངས་
རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བཙུན་
པ་དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་ཇི་
སྲིད་༼བྱང་ཆུབ་མ་ཐོབ་ཀྱི་༼འཚོའི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་
ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་
སུ་མཆིའོ། །ཚོགས་རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ། །བདག་ཇི་
སྲིད་བྱང་ཆུབ་མ་ཐོབ་ཀྱི་༼འཚོའི་༽བར་དུ་སྐྱབས་གསུམ་འཛིན་པའི་དགེ་བསྙེན་དུ་
བཙུན་པའི་བཟུང་དུ་གསོལ། དེ་ལྟར་རྗེས་ཟློས་ལན་གཅིག་སོང་ད་ལན་གཉིས་པའི་
• 261 -



ནི་གུའི་ཆོས་སྐོར་གྲུབ་པའི་དགོངས་རྒྱན།
རྗེས་ཟློས་མཛོད། སྔར་ལྟར་རྗེས་ཟློས་བྱ། གཉིས་པ་སོང་བའི་རྗེས་སུ་གསུམ་པ་
འདི་ལ་སྐྱབས་བརྗོད་བདག་བརྗོད་གཞན་བརྗོད་གསུམ་དུ་ཡོད་ཅིང་། དགེ་འདུན་ལ་
སྐྱབས་སུ་མཆིའོ་ཡན་ཆད་སྐྱབས་བརྗོད། བདག་ཇི་སྲིད་འཚོའི་བར་དུ་སྐྱབས་
གསུམ་འཛིན་པའི་དགེ་བསྙེན་དུ་ཞེས་པ་བདག་བརྗོད་པ་ཡིན་ལ། བདག་བརྗོད་
དགེ་བསྙེན་དུ་ཞེས་པའི་རྗེས་ཟློས་རྫོགས་པ་དང་ཁྱེད་ལ་སྐྱབས་གསུམ་འཛིན་པའི་
དགེ་བསྙེན་གྱི་སྡོམ་པ་སྐྱེ། ངེད་ཁྱེད་ཀྱི་སློབ་དཔོན་དུ་གྱུར་པ་ཡིན་བས་དེ་དུས་སྡོམ་
པ་ཐོབ་པར་ཤེས་པ་དང༌། བཙུན་པ་ལས་གཞན་སློབ་དཔོན་གྱིས་བཟུང་དུ་གསོལ།
ཞེས་བརྗོད་དགོས་པས་དེ་ཡིད་ལ་ཞོག་ལ་ལན་གསུམ་པའི་རྗེས་ཟློས་མཛོད། བཙུན་
པ་དགོངས་སུ་གསོལ། ནས། དགེ་བསྙེན་དུ་སློབ་དཔོན་གྱིས་བཟུང་དུ་གསོལ། དེ་
ནས་སློབ་དཔོན་གྱིས། ཐབས་ཡིན་ནོ། །ཞེས་བརྗོད། སློབ་མས། ལེགས་སོ། །བརྗོད། ད་ཁྱེད་
རྣམས་ལ་སྐྱབས་གསུམ་འཛིན་པའི་དགེ་བསྙེན་གྱི་སྡོམ་པ་ལེགས་པར་ཐོབ་པ་ཡིན་པས།
དེང་ཕྱིན་ཆད་སྐྱབས་འགྲོའི་བསླབ་པ་རྣམས་ཚུལ་བཞིན་དུ་བསྲུང་དགོས་པ་ཡིན་
ནོ། །དེ་ནས་བསླབ་བྱ་དང་ཕན་ཡོན་རྣམས་སྔར་ལྟར་བརྗོད་པར་བྱའོ། །
སྨྲས་པ།
སྨྲ
སྐྱབས་གནས་ཀུན་འདུས་སངས་རྒྱས་ངོ་བོ་ཉིད། །
འགྲོ་རྣམས་བརྩེ་བའི་བདག་ཉིད་ཟླ་བྲལ་བ། །
བཀའ་དྲིན་གསུམ་ལྡན་བླ་མ་རིན་པོ་ཆེས། །
ད་དུང་བྱང་ཆུབ་བར་དུ་བརྩེ་བས་སྐྱོངས། །
-262 -



སྐྱབས་འགྲོའི་རྣམ་བཤད།
གང་ཐུགས་བྱམས་བརྩེའི་ག་བུར་གཟེགས་མ་ཡིས། །
སྲིད་པའི་ཚ་གདུང་རྒུད་པ་ཞི་བྱེད་པའི། །
སྐྱབས་གནས་དམ་པ་རྗེ་བཙུན་ཀུནྡའི་གཉེན། །
ལུས་ཅན་སྤྱི་བོའི་གཙུགས་ན་མཛེས་གྱུར་ཅིག །
མི་ཟད་འཁོར་བའི་འཇིགས་པའི་ནགས་ཀླུང་དུ། །
ལས་ཉོན་གཅན་གཟན་གདུག་པས་གཟིར་བ་རྣམས། །
དཀོན་མཆོག་གསུམ་གྱི་ཐུགས་རྗེའི་མཛེས་ལྗོངས་སུ། །
འཇུག་པའི་ལམ་བཟང་ལེགས་པར་བསྟེན་པ་གཅེས། །
འདིར་འབད་རྣམ་དཀར་དགེ་ཚོགས་ཇི་སྙེད་ཀྱིས། །
མ་རྒན་འགྲོ་རྣམས་དཀོན་མཆོག་རྗེས་འཛིན་ཅིང་། །
རྒྱལ་བསྟན་སྙིང་པོ་ཚུལ་བཞིན་སྒྲུབ་པ་ཡིས། །
སྟོན་པ་མཆོག་དེའི་གོ་འཕང་མྱུར་ཐོབ་ཤོག །
ཅེས་བསྟན་པའི་འཇུག་སྒོ་སྐྱབས་འགྲོའི་རྣམ་བཤད་མ་ནོར་ལམ་བཟང་གསལ་
བའི་ཉི་མ་ཞེས་བྱ་བ་འདི་ནི་ལས་དང་བོ་བ་འགའ་ཞིག་ལ་ཕན་སྲིད་སྙམ་དུ་བཙུན་
པ་ངག་དབང་དངོས་གྲུབ་དཔལ་གྱིས་བྲིས་པའོ། །འདིས་ཀྱང་འགྲོ་རྣམས་བསྟན་པ་ལ་
འཇུག་སྟེ་ཐར་བའི་ལམ་བཟང་རྙེད་པར་གྱུར་ཅིག །སརྦ་མངྒ་ལམ།། །།
-263-



སྦྱོར་དྲུག་ཆོས་སྐོར།
༄༅། །ཟབ་ལམ་རྡོ་རྗེའི་རྣལ་འབྱོར་གྱི་ཁྲིད་ཡིག་མཐོང་བ་དོན་
ལྡན་གྱི་སྡོམ་ཚིགས་གྲུབ་པའི་དགོངས་རྒྱན་
ཞེས་བྱ་བ་བཞུགས་སོ། །
ཨོཾ་སྭཱ་སྟི། ན་མོ་གུ་རུ་བུདྡྷཱ་བོ་དྷི་སཏྭེ་བྷྱ གང་ཞིག་ཕུན་ཚོགས་ཀུན་གྱི་གཞི། །
བླ་མེད་གོ་འཕང་ཡིད་བཞིན་ནོར། །འགྲོ་བ་ཀུན་ལ་ཉེར་སྩོལ་བ། །བླ་མའི་ཞབས་
ལ་གུས་པས་འདུད། །ཀུན་ཁྱབ་དབྱིངས་ནི་རྣམ་པ་ཐ་ས་ཅད་པ། །སེམས་ཉིད་རང་
བཞིན་ཡོན་ཏན་ཀུན་གྱི་གཏེར། །དབྱེར་མེད་གདོད་ནས་རྣམ་གྲོལ་ཆོས་ཀྱི་སྐུ། །
ནང་རིག་འགྱུར་མེད་དོན་དམ་རྒྱལ་གྱུར་ཅིག །གང་ཡང་རྒྱུད་སྡེའི་ཆུ་བོ་འབུམ་
ཕྲག་གིས། །བློ་ཡི་མཚོ་ཆེན་བྲེས་ལས་མངོན་འཕགས་པ། །དེ་ལས་སྙིང་གི་བུམ་
པ་གང་གྱུར་པའི། །གདམས་པའི་རྒྱུན་གྱིས་ཕྱོགས་འདི་སྐལ་བཟང་བྱ། །འདིར་
ནི་རྒྱུད་ཀྱི་སྙིང་པོ་བླ་མེད་པ། །དངོས་གྲུབ་ཀུན་ཀྱི་འབྱུང་གནས་དུས་གསུམ་གྱིས། །
རྒྱལ་ཀུན་བགྲོད་པ་གཅིག་པའི་ལམ་མཐར་ཐུག །རྣལ་འབྱོར་དབང་ཕྱུག་མ་ལུས་
འཇུག་ངོགས་ཀྱི། །ཁམས་དྲུག་གང་ཟག་ཚེ་གཅིག་སངས་རྒྱས་ཀྱི། །འབྲས་བུ་མཆོག་
ལ་ཡང་དག་འགོད་ནུས་པའི། །ཉེ་ལམ་མྱུར་ལམ་ཟབ་གསང་ཁྱད་པར་ཅན། །རྒྱུད་
རྒྱལ་རྣམས་སུ་སྦས་པའི་དོན་མཆོག་འདི། །དུས་འཁོར་རྒྱུད་ལས་མ་སྦས་གསལ་
བར་བསྟན། ཕྱག་རྒྱ་ཆེན་པོའི་རྣལ་འབྱོར་ཡན་ལག་དྲུག ། ཟབ་ལམ་རྡོ་རྗེའི་རྣལ་
འབྱོར་ཞེས་བྱ་བ། །ཡིད་ཆེས་གསུམ་དང་ལྡན་པའི་ལམ་མཆོག་ཡིན། །འདི་འཆད་
པ་ལ་ཟབ་ལམ་སྔོན་འགྲོ་དང་། །རྡོ་རྗེའི་རྣལ་འབྱོར་དངོས་གཞི་སྒོམ་རིམ་དང་། །
-264-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
རྗེས་ཀྱི་ལམ་དང་ས་མཚམས་སོགས་དང་གསུམ། དང་པོ་ཐུན་མོང་ཐུན་མོང་མ་ཡིན་
གཉིས། །དང་པོ་ལ་ཡང་སྔོན་འགྲོ་འབུམ་ལྔ་ཞེས། །ཆོས་སྤྱིའི་རྩ་བ་སྐྱབས་འགྲོ་
ཐེག་ཆེན་ཀྱི། །རྩ་བ་སེམས་བསྐྱེད་སྡིག་སྦྱོང་ཡིག་བརྒྱ་དང༌། །ཚོགས་བསགས་
མཎྜལ་བྱིན་རླབས་རྩ་བ་ཡི། །བླ་མའི་རྣལ་འབྱོར་འཁྲིད་དང་རྣམ་པ་ལྔ། །དང་པོ་
དབེན་གནས་བདེ་བའི་སྟན་ལ་འདུག །ལུས་གནད་དཀྱུས་མཐུན་ཙམ་བྱས་སེམས་
རྣལ་དུ། །ཕབ་ནས་གང་དུ་གནས་པའི་ས་ཕྱོགས་ནི། །དག་པའི་ཞིང་ཁམས་ཡངས་
ཤིང་རྒྱ་ཆེ་བར། །གྱུར་པའི་དབུས་སུ་རིན་ཆེན་ལས་གྲུབ་པའི། །ཁང་བཟང་གཞལ་
མེད་རྒྱ་ཚད་ཆད་པ་མེད། །དེ་ཡི་དབུས་སུ་དཔག་བསམ་སྡོང་པོ་ལ། །ལོ་འདབ་
མེ་ཏོག་འབྲས་བུ་རབ་ཏུ་རྒྱས། །དེ་ཡི་རྩེ་མོར་སེང་ཁྲི་པདྨ་དང་། །ཉི་ཟླ་བརྩེགས་པའི་
གདན་གྱི་སྟེང་དུ་ནི། ། རྩ་བའི་བླ་མ་རྡོ་རྗེ་འཆང་ཆེན་ལ། །བརྒྱུད་པའི་བླ་མ་རྣམས་
དང་ཡི་དམ་གྱི། །རྒྱལ་བའི་དཀྱིལ་འཁོར་ལྷ་ཚོགས་ཐམས་ཅད་ཀྱིས། །བསྐོར་བ་
རྩ་བར་མཁའ་འགྲོ་ཆོས་སྐྱོང་རྣམས། །བདག་ལ་སྐྱོབ་པའི་ཚུལ་གྱིས་བཞུགས་པར་
སྒོམ། །དཔག་བསམ་ཤིང་གི་ཕྱོགས་བཞིར་གཞལ་ཡས་ཁང་། །དེ་དབུས་སེང་ཁྲི་
པདྨ་ཉི་ཟླའི་གདན། །བླ་མའི་སྐུ་ཡི་མདུན་ཕྱོགས་ཤཱཀྱ་ཐུབ། །དེ་སོགས་ཕྱོགས་
བཅུ་དུས་གསུམ་སངས་རྒྱས་དང་། །གཡས་ཕྱོགས་འཇམ་དཔལ་ལ་སོགས་བྱང་
སེམས་རྣམས། །གཡོན་ཕྱོགས་ཤཱ་རིའི་བུ་སོགས་ཉན་རང་རྣམས། །རྒྱབ་ཕྱོགས་
དམ་ཆོས་གླེགས་བམ་ཚུལ་བཞུགས་མོས། ། དེ་ནས་མཁའ་མཉམ་སེམས་ཅན་
ཐམས་ཅད་ཀྱིས། །སྐྱབས་གནས་རྒྱ་མཚོའི་ཚོགས་ལ་མོས་གུས་ཀྱིས། །སྐྱབས་
འགྲོ་བྱེད་པ་མོས་ཤིང་ཁྱད་པར་དུ། །སྙིང་རྗེས་འགྲོ་རྣམས་འཁོར་བའི་སྡུག་བསྔལ་
ལས། །བསྐྱབ་ཏུ་གསོལ་ཞེས་ལེགས་པར་གསལ་བཏབ་ཏེ། །ནམ་མཁའ་ཞེས་
-265-



སྦྱོར་དྲུག་ཆོས་སྐོར།
སོགས་ཚིག་དོན་ལེགས་བསམ་སྟེ། །རྣམས་ལ་སྐྱབས་སུ་མཆིའོ་ཞེས་པའི་བར། །
བརྗོད་ཅིང་བླ་མ་དཀོན་མཆོག་ཡོན་ཏན་དྲན། །འཁོར་བའི་སྡུག་བསྔལ་འཇིགས་
པས་དཀོན་མཆོག་ལ། །ཡིད་ཆེས་བྱས་ནས་སྐྱབས་འགྲོ་ཅི་ནུས་བྱ། །བླ་མ་ཞེས་
སོགས་ལན་གསུམ་གསོལ་བཏབ་བྱ། །དེ་ནས་སྐྱབས་ཡུལ་འོད་ཞུ་རང་ལ་ཐིམ། །
དགེ་བ་འདི་ཡིས་སྐྱེ་བོ་ཞེས་སོགས་ཀྱིས། །དགེ་བ་རྫོགས་པའི་བྱང་ཆུབ་ཆེན་པོར་
བསྔོ། །བར་སྐབས་རྣམས་སུ་སྐྱབས་འགྲོའི་གོ་དོན་རྣམས། །བཤད་ནས་སྐྱབས་འགྲོ་
བློ་ ལ་ འབྱོར་ ངེས་ བྱ། །ལག་ ལེན་སྐྱབས་ འགྲོ་སྦྲགས་ ནས་ཕྱག་ འབུམ་བྱ། །
འདི་སྐབས་ཉལ་བའི་རྣལ་འབྱོར་སྒོམ་ཚུལ་ནི། ། སྐྱབས་ཡུལ་མ་བསྡུས་བླ་མའི་
སྐུ་མདུན་གྱི། །ས་གཞི་པད་ཟླའི་གདན་ལ་ཉལ་བར་མོས། །མོས་གུས་སྒོམ་བཞིན་
གཉིད་དུ་འགྲོ་བར་བྱ། །དམིགས་བསྐོར་དང་པོ་སྐྱབས་འཁྲིད་རིམ་པ་རྫོགས། །
༈ གཉིས་པ་སྐྱབས་འགྲོ་སྔར་བཞིན་ལན་འགའ་བྱ། །སྐྱབས་ཡུལ་རང་ལ་
བསྟིམ་པའི་རྗེས་སུ་ནི། །ཕྱོགས་བཅུའི་འཇིག་རྟེན་ཁམས་གང་ཕྱིན་ཀྱང་རུང༌། །
ནམ་མཁའ་མཐའ་མེད་ཇི་བཞིན་སེམས་ཅན་གྱི། །མཐའ་མེད་དེ་དག་དྲིན་ཅན་ཕ་
མ་ཡིན། །དེ་ཀུན་འདོད་པ་བདེ་འདོད་སྒྲུབ་མི་ཤེས། སྡུག་བསྔལ་འབའ་ཞིག་སྤྱོད་པ་
སྙིང་རེ་རྗེ། །དེ་རྣམས་འཁོར་བའི་སྡུག་བསྔལ་ལས་དྲངས་ཏེ། །ཐར་པ་བླ་མེད་རྫོགས་
པའི་སངས་རྒྱས་ཀྱི། །ས་ལ་འགོད་པར་བྱ་དགོས་ད་ལྟ་ལ། །དེ་འདྲའི་ནུས་
མེད་ཐོག་མར་བདག་ཉིད་ལ། །སངས་རྒྱས་གོ་འཕང་མྱུར་དུ་ཐོབ་པར་བྱ། དེ་ཕྱིར་རྡོ་
རྗེའི་རྣལ་འབྱོར་བསྒོམ་པར་བགྱི། །བསམ་བཞིན་སེམས་ཅན་ཐམས་ཅད་ཀྱི་དོན་
དུ། །ཞེས་སོགས་འདོན་པ་བསྒྲགས་ཏེ་ཅི་ནུས་བརྗོད། །དེ་ནས་ཚད་མེད་བཞི་པོ་
བསྒོམ་པ་ནི། །སེམས་ཅན་ཐམས་ཅད་བདེ་བ་དང་ཞེས་སོགས། །བརྗོད་བཞིན་
-266-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
འགྲོ་ཀུན་བདེ་དང་དེའི་རྒྱུ་ལྡན། །སྡུག་བསྔལ་རྒྱུ་བཅས་བྲལ་ཏེ་བདེ་དང་ལྡན། །
ཆགས་སྡང་བྲལ་བའི་བཏང་སྙོམས་ཚད་མེད་ལ། །གནས་པར་གྱུར་ཅིག་བསམ་བཞིན་
ཅི་ནུས་བྱ། །དེ་ནས་དགེ་བསྔོ་སྐྱབས་འགྲོའི་སྐབས་བཞིན་ནོ། །དེང་སྐབས་ལག་
ལེན་ཞག་བདུན་བར་དུ་སྒོམ། །འདི་དུས་བྱམས་དང་སྙིང་རྗེ་སེམས་བསྐྱེད་ཀྱི། །དོན་
རྣམས་ཞིབ་པར་བླ་མས་བཤད་དགོས་ལ། །དམིགས་བསྐོར་གཉིས་པ་སེམས་བསྐྱེད་
འཁྲིད་རྫོགས་སོ། །
༈ གསུམ་པ་སྐྱབས་འགྲོ་སེམས་བསྐྱེད་ཚད་མེད་བཞི། །དམིགས་རྣམ་གསལ་
ཞིང་དུས་ཡུན་ཐུང་ངུ་བྱ། །རང་གི་སྤྱི་བོར་པཾ་ལས་པདྨ་དང་། །ཨ་ལས་ཟླ་བའི་
དཀྱིལ་འཁོར་གྱི་སྟེང་དུ། །ཧཱུྃ་ལས་རྡོ་རྗེ་དཀར་པོ་རྩེ་ལྔ་པ། །ལྟེ་བར་ཧཱུྃ་ལས་འོད་
འཕྲོས་ འཕགས་ པ་ མཆོད། །སེམས་ཅན་ཀུན་གྱི་སྡིག་སྦྱངས་ ཚུར་འདུས་ཏེ། །ཧཱུྃ་
ལ་ཐིམ་ནས་དེ་འོད་ཞུ་བ་ལས། །རྡོར་སེམས་དཀར་པོ་ཞལ་གཅིག་ཕྱག་གཉིས་
པ། །གཡས་ན་རྡོ་རྗེ་གཡོན་གྱིས་དྲིལ་བུ་འཛིན། །ཡུམ་ལ་འཁྱུད་པ་རྡོ་རྗེ་བསྙེམས་མནི།
།དཀར་མོ་གྲི་གུག་ཐོད་པ་འཛིན་པ་དང༌། །མཉམ་པར་སྦྱོར་བ་གཉིས་ཀའང་རུས་
པ་དང་། །རིན་ཆེན་རྒྱན་གྱིས་བརྒྱན་ཏེ་རྡོ་རྗེ་དང་། །པདྨའི་སྐྱིལ་མོ་ཀྲུང་གིས་བཞུགས་
པ་ཡི། །དཔྲལ་མགྲིན་ཐུགས་ཀ་ལྟེ་བའི་གནས་རིམ་བཞིན། །ཨོཾ་ཨཱ་ཧཱུཾ་ཧོ༔ཡི་གེས་
མཚན་པ་དང་། །ཐུགས་ཀའི་ཧཱུྃ་ལས་འོད་འཕྲོས་སངས་རྒྱས་ཀྱི། །བྱིན་རླབས་ཡེ་ཤེས་
བདུད་ རྩིའི་ རྣམ་ པར་དྲངས། །ཛཧཱུྃ་ བི་ ཧོགཉིས་ སུ་ མེད་ པར་ བསྟིམ། །བཅོམ་
ལྡན་བདག་དང་སེམས་ཅན་ཐམས་ཅད་ཀྱི། །ཐོག་མ་མེད་ནས་བསགས་པའི་སྡིག་
ལྟུང་ཚོགས། །བྱང་ཞིང་དག་པར་མཛད་དུ་གསོལ་ཞེས་སྒོམ། །ཧེ་རུ་ཀ་ཡི་ཡིག་
བརྒྱ་ཅི་ནུས་བཟླས། དེ་ནས་བདག་ནི་མི་ཤེས་རྨོངས་པ་སྟེ། །ཞེས་སོགས་དེ་དོན་
-267-



སྦྱོར་དྲུག་ཆོས་སྐོར།
ཇི་བཞིན་བདག་ལ་ནི། །རྨོངས་པས་དམ་ཚིག་འགལ་ཀུན་བླ་མས་སྐྱོབ། །གཙོ་བོ་
རྡོ་རྗེ་འཛིན་པའི་བདག་ཉིད་ཅན། །འགྲོ་བའི་གཙོ་ལ་བདག་ནི་སྐྱབས་སུ་མཆི། །
སྐུ་གསུང་ཐུགས་དང་རྩ་བ་ཡན་ལག་གི །དམ་ཚིག་ཉམས་པ་ཐམས་ཅད་མཐོལ་
ལོ་བཤགས་། །འཁོར་བ་ཐོག་མེད་ནས་བསགས་སྡིག་སྒྲིབ་ཀུན། །བྱང་ཞིང་དག་
པར་བྱིན་གྱིས་བརླབ་ཏུ་གསོལ། །རྡོ་རྗེ་སེམས་དཔའ་ཡབ་ཡུམ་འོད་དུ་ཞུ། །རང་
ལ་ཐིམ་ནས་དགེ་བ་བསྔོ་བ་ནི། །དགེ་བ་འདི་ཡིས་མྱུར་དུ་ཞེས་སོགས་དང་། །དགེ་བ་
འདི་ཡིས་སྐྱེ་བོ་སོགས་ཀྱིས་སྔོ། །བཤགས་བསྡམ་བྱེད་ཚུལ་སྔར་བྱས་སྡིག་ལྟུང་
ཀུན། །འགྱོད་དེ་ཕྱིན་ཆད་སྡོམ་སེམས་དང་བཅས་ཏེ། །རང་རྒྱུད་སྡོམ་དང་རྡོར་
སེམས་རྟེན་སྟོབས་དང་། །གཉེན་པོ་ཀུན་ཏུ་སྤྱོད་པའི་སྟོབས་ཀྱིས་བཤགས། །བདུད་
རྩི་འབེབས་སྦྱོང་དམིགས་རྣམ་འབད་པར་བྱ། །དེང་སྐབས་ལག་ལེན་ཡིག་བརྒྱ་
འབུམ་དུ་བཟླ། །དམིགས་ བསྐོར་ གསུམ་ པ་ ཡིག་ བརྒྱའི་ འཁྲིད་ རིམ་རྫོགས།
།འདི་སྐབས་སྡིག་སྒྲིབ་དག་པའི་རྟགས་དག་ནི། །ཉམས་དང་རྨི་ལམ་ཚུལ་དུ་
བྱུང་བར་གསུངས། །
༈ བཞི་པ་སྐྱབས་སེམས་གོང་བཞིན་སྔོན་འགྲོ་ནས། མདུན་གྱི་ནམ་མཁར་
བླ་མ་ཡི་དམ་དང་། །སངས་རྒྱས་བྱང་ཆུབ་སྐྱབས་ཡུལ་སྐབས་ལྟར་གསལ། །ཕྱག་
འཚལ་སྐྱབས་འགྲོ་མཎྜལ་བྱ་བ་ནི། །གང་གི་དྲིན་གྱིས་བདེ་ཆེན་ཉིད་སོགས་དང༌། །
གང་གི་བཀའ་དྲིན་སོགས་ཀྱིས་ཕྱག་འཚལ་བྱ། །ཁྱོད་ནི་མ་དང་ཁྱོད་ནི་ཞེས་སོགས་
དང༌། །དཔལ་ལྡན་བླ་མ་སོགས་ཀྱིས་སྐྱབས་འགྲོ་བྱ། །དེ་ནས་ལུས་ལས་མཎྜལ་
ཚོམ་བུ་བཀོད། །ཡིད་ཀྱི་དམིགས་པ་འབྱུང་བ་བཞིའི་དཀྱིལ་འཁོར། །རྟེན་པའི་
གླིང་བཞི་རི་རབ་འཁོར་ཡུག་བཅས། །སྲིད་རྩེ་ནས་བཟུང་ཁམས་གསུམ་ཡོངས་
-268-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
རྫོགས་པའི། །འཇིག་རྟེན་ཁམས་འདི་རིན་ཆེན་སྣ་བདུན་སོགས། །ལྷ་མིའི་དངོས་པོ་
བཟང་པོས་ཡོང་བཀང་སྟེ། །བླ་མ་དཀོན་མཆོག་རྣམས་ལ་ཕུལ་བར་བགྱི། །དེ་ནས་
བདག་ནི་མྱུར་དུ་རྫོགས་སངས་རྒྱས། །ཟབ་ལམ་རྡོ་རྗེའི་རྣལ་འབྱོར་ཉམས་རྟོགས་
ཀུན། །སྐྱེ་བར་གསོལ་བ་འདེབས་པར་བྱ་བ་ཡིན། །དེ་སྐབས་ངག་ཏུ་འདི་སྐད་ཨོ་
བཛྲ། །བྷུ་མི་ཨཱཧཱུྃ་ཅེས་སོགས་བརྗོད་པ་དང་། །དེ་ནས་ཐུགས་རྗེས་འགྲོ་བའི་ཞེས་
སོགས་དང་། ས་གཞི་སྤོས་ཀྱིས་བྱུགས་ཤིང་ཞེས་སོགས་བརྗོད། ། ཚུལ་དེས་མཎྜལ་
འབུལ་ནས་ཐུན་འཇོག་ཁར། མཆོད་ཡུལ་འོད་ཞུ་རང་ལ་གཉིས་མེད་ཐིམ། །དགེ་བ་
བསྔོ་བ་སྐྱབས་འགྲོའི་སྐབས་བཞིན་བྱ། །ཕྱག་ལེན་དུས་ཞག་ཉེར་གཅིག་མཎྜལ་
འབུལ། །སྐབས་འདིར་མཎྜལ་ཕན་ཡོན་དུས་འཁོར་གྱི། །ལུགས་ཀྱི་འཇིག་རྟེན་
ཁམས་ཀྱི་བཀོད་པ་དང་། །ཚོགས་བསག་དུ་མ་དགོས་ཚུལ་རབ་བཤད་བྱ། །དམིགས་
བསྐོར་བཞི་པ་མཎྜལ་འཁྲིད་རྫོགས་སོ། ། ཚོགས་བསགས་ཐུབ་པའི་རྟགས་མང་
གཞན་ལས་ཤེས། །
༈ ལྔ་པ་སྐྱབས་སེམས་སྔར་བཞིན་དག་ཞིང་དུ། ། སེང་ཁྲི་པདྨ་ཉི་ཟླའི་
གདན་སྟེང་དུ། །རྩ་བའི་བླ་མ་ཁྱབ་བདག་རྡོ་རྗེ་འཆང༌། །སྐུ་མདོག་སྔོན་པོ་ཞལ་
གཅིག་ཕྱག་གཉིས་པ། །རྡོར་དྲིལ་ཐུགས་ཀར་བསྣོལ་ནས་ཞབས་སྐྱིལ་ཀྲུང་། །
དར་དང་རིན་ཆེན་རྒྱན་ཀྱིས་བརྒྱན་པ་དང་། །མཚན་དང་དཔེ་བྱད་ཐམས་ཅད་ཡོངས་
སུ་རྫོགས། །རང་ལ་དགྱེས་པའི་ཞལ་འཛུམ་བག་དང་ལྡན། །བརྒྱུད་པའི་བླ་མ་
རྣམས་ཀྱིས་བསྐོར་བ་དང་། །ཡི་དམ་སངས་རྒྱས་བྱང་སེམས་ཉན་རང་དང༌། །
ཆོས་སྐྱོང་སྲུང་མ་ཐམས་ཅད་བཞུགས་པར་གྱུར། །ཕྱག་མཆོད་ཡན་ལག་བདུན་
པ་རྒྱས་པར་བྱ། །བསྡུ་ན་ཡིད་ཀྱིས་སྤྲུལ་པའི་མཆོད་པ་ཕུལ། །དཔལ་ལྡན་བླ་མ་
-269-



-
སྦྱོར་དྲུག་ཆོས་སྐོར།
དམ་པ་བདག་ཕྱག་འཚལ། །མཆོད་ཅིང་སྡིག་བཤགས་དགེ་ལ་རྗེས་ཡི་རང། །ཆོས་
འཁོར་བསྐོར་ཞིང་མྱ་ངན་ལས་མི་འདའ། །དགེ་བ་བླ་མེད་བྱང་ཆུབ་བསྔོ་བར་བྱ། །
སྐྱབས་སུ་མཆིའོ་བྱང་ཆུབ་སེམས་བསྐྱེད་དོ། །བླ་ན་མེད་པའི་ལམ་ལ་བསྟེན་པར་
བགྱི། །བདག་ལ་ཐུགས་རྗེས་བཟུང་དུ་གསོལ་ཞེས་བརྗོད། །བར་འདིར་སྤྲོ་ན་བླ་
བརྒྱུད་གསོལ་འདེབས་བྱ། །བསྡུས་ན་མ་བྱས་རུང་ལ་ངེས་པར་དུ། །གདུང་བ་
དྲག་པོས་གསོལ་བ་འདི་ལྟར་གདབ། །སངས་རྒྱས་ཀུན་འདུས་ཞེས་སོགས་བརྗོད་
བཞིན་དུ། །ཚིག་དོན་བསམ་ཞིང་མོས་གུས་ཡང་ཡང་བྱ། ། བླ་མའི་དཔྲལ་པར་
ཨོ་ཡིག་མགྲིན་པར་ཨཱ། ། སྙིང་གར་ཧཱུྃ་ཡིག་ལྟེ་བར་ཧཙཡིག་ནི། །སྐུ་གསུང་ཐུགས་
དང་ཡེ་ཤེས་རྡོ་རྗེར་མོས། །ཨོ་ལས་འོད་དཀར་རང་གི་དཔྲལ་པར་ཐིམ། །ལུས་
སྒྲིབ་དག་སྟེ་བུམ་དབང་ཐོབ་ནས་ནི། །སྐུ་ཡི་བྱིན་རླབས་ཞུགས་སྟེ་ཨཱཡིག་ལས། །
འོད་དམར་འཕྲོས་ཏེ་བདག་གི་མགྲིན་པར་ཐིམ། །ངག་གི་སྡིག་སྒྲིབ་དག་ཅིང་
གསང་དབང་ཐོབ། །གསུང་གི་བྱིན་རླབས་ཞུགས་ཏེ་ཧཱུྃ་ཡིག་ལས། །འོད་མཐིང་
འཕྲོས་ཏེ་རང་གི་སྙིང་གར་ཐིམ། །ཡིད་ཀྱི་སྒྲིབ་དག་ཤེར་དབང་ཐོབ་ནས་ནི། །
ཐུགས་ཀྱི་བྱིན་རླབས་ཞུགས་ཏེ་ཧོཡིག་ལས། །འོད་སེར་འཕྲོས་ཏེ་ལྟེ་བར་ཐིམ་
པ་ལས། ཆགས་རྟོག་དག་སྟེ་བཞི་བའིདབང་ཡང་ཐོབ། །ཡེ་ཤེས་རྡོ་རྗེའི་བྱིན་རླབས་
ཞུགས་པར་སྒོམ། ། སླར་ཡང་མོས་གུས་གསོལ་བ་བཏབ་པ་ཡིས། །སངས་རྒྱས་
བྱང་སེམས་བླ་མ་ཉིད་ལ་ཐིམ། དེ་ཉིད་འོད་ཞུ་རང་ལ་ཐིམ་གྱུར་ནས། །བླ་མའི་
ཐུགས་དང་རང་སེམས་དབྱེར་མེད་སྒོམ། །སྐྱེ་བ་ཀུན་ཏུ་ཞེས་སོགས་ཅི་རིགས་ཀྱིས། །
དགེ་བ་བསྔོ་སྟེ་ཐུན་མཚམས་མོས་གུས་སྒོམ། །བླ་རྣམ་རྣམ་གསུམ་བདུན་ཕྲག་རེ་
རེ་བྱ། །ཉལ་བའི་རྣལ་འབྱོར་རང་གི་སྙིང་ཀ་ལ། །པདྨ་འདབ་བརྒྱད་སྟེང་དུ་བླ་མའི་
-270-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
སྐུ། །ཚོན་གང་ཙམ་དུ་དགྱེས་པའི་ཚུལ་དུ་བཞུགས། །མོས་གུས་ངང་ལས་གཉིད་
དུ་འགྲོ་བར་བྱ། །དམིགས་བསྐོར་ལྔ་པ་བླ་མའི་རྣལ་འབྱོར་རྫོགས་། །སྐབས་འདིར་
བླ་མར་མོས་གུས་ལམ་བྱེད་ཚུལ། །མོས་གུས་ཕན་ཡོན་བླ་མའི་མཚན་ཉིད་དང་། །
བླ་མ་བསྟེན་ཚུལ་ལ་སོགས་ཞིབ་དུ་བཤད། །
༈ གཉིས་པ་ཐུན་མོང་མིན་པའི་སྔོན་འགྲོ་ལ། །རྫོགས་རིམ་བརྟེན་ལ་བསྐྱེད་
པའི་རིམ་པ་དང་། རྫོགས་རིམ་ཉེར་བསྡོགས་དབེན་གསུམ་བསྟེན་པ་གཉིས། །
དང་པོར་རྫོགས་རིམ་གཙོ་བོར་བྱེད་པའི་སྐབས། །ཧ་ཅང་བསྡུས་པ་དུས་འཁོར་
ལྷན་སྐྱེས་ཉིད། །དེ་ཡི་སྒོམ་ཚུལ་སྐྱབས་སེམས་སྔར་བཞིན་བསྒོམ། །སྟོང་པའི་
ངང་ལས་དུས་འཁོར་ལྷན་སྐྱེས་སུ། །གྱུར་པ་ལ་སོགས་ངག་འདོན་བཞིན་དུ་སྒོམ། །
རང་གི་སྙིང་ལས་འོད་ཟེར་འཕྲོས་པ་ཡིས། ། སྣོད་རྣམས་གཞལ་ཡས་ཁང་དང་བཅུད་
ཐམས་ཅད། །དུས་ཀྱི་འཁོར་ལོའི་ལྷ་ཚོགས་གྱུར་བར་མོས། ། ཨོ་ ༐ སྭ ཧཱ། །
ཞེས་པ་ཅི་རིགས་བཟླ་བར་བྱ། །དེ་ནས་ཐམས་ཅད་འོད་ཞུ་ སློ རང་ལ་ཐིམ།།
ལྷ་སྐུ་གསལ་སྟོང་ཅི་ནུས་མཉམ་པར་གཞག །དེ་ལྟར་ཡང་ཡང་ མེ བསྒོམས་ ན་
ལེགས་པར་གསུངས། །ཐུན་མཚམས་ལྷ་སྐུ་འོད་གསལ་ངང་དུ་སྦྱང་། དགེ་བ་འདི་
ཡིས་སོགས་ཀྱིས་དགེ་བ་བསྔོ། །ཕྱག་སྲོལ་བསྙེན་པ་འབུམ་ཕྲག་བཅུ་བཟླས་སྒོམ། །
དམིགས་སྐོར་དྲུག་པ་བསྐྱེད་རིམ་བཤད་པ་རྫོགས། ། །
༈ གཉིས་པ་རྫོགས་རིམ་ཡེ་ཤེས་བསྐྱེད་པའི་ཕྱིར། ། བར་འདིར་མཆོག་
དབང་གོང་མ་བསྐུར་བར་བྱ། །དེ་ནས་རྒྱུད་ལས་གསུངས་བཞིན་ལྟོས་མེད་བཞི། །
ཡང་ན་དབེན་པ་གསུམ་ལྡན་ཞེས་བྱ་བ། །ལུས་ཀྱི་ལོངས་སྤྱོད་བདེ་སྡུག་ལ་སོགས་
པ། །གང་ལ་ལྟོས་མེད་ལྟོས་མེད་དང་པོ་དང༌། ། དེ་བཞིན་ངག་ཡིད་འཕོ་བའི་
-271-



སྦྱོར་དྲུག་ཆོས་སྐོར།
ལོངས་སྤྱོད་ལ། །ལྟོས་པ་མེད་པ་ལྟོས་མེད་བཞི་ལྡན་ཡིན། །ཐོག་མ་མེད་ནས་ལུས་
ངག་ཡིད་གསུམ་གྱི། །བྱ་བྱེད་ཁོ་ནར་འདས་ནས་དོན་མེད་སོང་། །ཡང་དག་འབྲས་
བུ་གང་ཡང་མ་གྲུབ་པས། །ཕྱིན་ཆད་ལྟོས་མེད་བཞི་ལྡན་ལམ་འབད་ན། །ཐར་བ་
བླ་མེད་བྱང་ཆུབ་ཐོབ་པར་ངེས། །ཁམས་འཁྲུག་ལ་སོགས་གེགས་དང་གོལ་ས་དག །
སྤང་ཕྱིར་ལུས་གནད་བཅའ་ཞིང་རླུང་རོ་བསལ། །ཡང་དག་དོན་ལ་སེམས་ནི་ལེགས་
གནས་ཕྱིར། །རྣལ་འབྱོར་བརྟན་པ་ཅུང་ཟད་མ་ཐོབ་བར། །དྲན་པ་བསྟེན་ཙམ་མ་
གཏོགས་དགེ་མི་དགེ། །ལུང་མ་བསྟན་ཀྱི་སྤྲོས་པ་ཀུན་དོར་ཏེ། །དབེན་པ་གསུམ་
ལྡན་བསྟེན་པ་གལ་ཆེའོ། །འདི་སྐབས་མུན་ཁང་བལྟ་སྟངས་ངེས་ཅན་སོགས། །
མཐའ་གཅིག་མ་ཡིན་དངོས་གཞི་སོར་སྡུད་ལ། །མྱུར་དུ་འཇུག་དགོས་དེ་ལམ་བྱང་བའི་
ཕྱིར། །མུན་ཁང་བལྟ་སྟངས་ངེས་ཅན་ཕྱག་ལེན་མཛད། །གནས་སྤྱིའི་མཚན་ཉིད་
རྩ་རྒྱུད་ལ་སོགས་བཞིན། །ཉིན་མོ་སྐྱེ་བོའི་རྒྱུ་འགྲུལ་མེད་པ་དང༌། །མཚན་མོ་དགྲ་
ཡི་བརླག་ཅོར་མེད་པ་སོགས། །འཚེ་བའི་འཇིགས་པ་མེད་ཅིང་འཐུང་བྱའི་ཆུ། །
ལུས་ལ་མི་གནོད་ཐུན་མོང་མ་ཡིན་པའི། །གནས་ཀྱི་ཁྱད་པར་འབྱོར་ན་སྟེང་ཁང་
ངམ། །བར་ཁང་མུན་ཁང་སྒོ་འཁྱོག་རིམ་པ་གསུམ། །སྐར་ཁུང་ཕྱི་ཆུང་ནང་ཡངས་
མཐོང་དཀར་ཞིང་། །བཀག་ན་སྣང་བ་ཆུང་དུ་མེད་པ་དགོས། །ཀུན་སྤངས་གནས་
ནི་ས་ཕུག་བྲག་ཕུག་དང་། །ཁྱིམ་ལ་སོགས་པ་ཇི་ལྟར་རིགས་པ་སྟེ། །སྐམ་ཞིང་མུན་
གནག་དགོས་ཞིང་གནས་དེ་ལ། །སྔོན་འགྲོ་སྒོམ་ཚུལ་ཐུན་གྱི་དང་པོ་ལ། །སྐྱབས་
འགྲོ་སེམས་བསྐྱེད་བླ་མའི་རྣལ་འབྱོར་དང་། །བསྐྱེད་རིམ་བྱ་སྟེ་ཕྱི་ཐུན་རྣམས་ལ་
བསྡུ། །ཐུན་གྱི་སྔོན་འགྲོ་ཉམས་སུ་ལེན་ལུགས་འདི། །འདི་ཡི་འོག་མ་ཐམས་ཅད་
ཤེས་པར་བྱ། །དབེན་གསུམ་ཉམས་ལེན་དངོས་ནི་མུན་ཁང་དེར། །བསམ་གཏན་
-272-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
འབོལ་ཆུང་བཏིངས་ནས་ལུས་གནད་ནི། །རྐང་པ་རྡོ་རྗེའི་སྐྱིལ་ཀྲུང་སྒལ་ལྟག་བསྲང་། །
ལྐོག་མས་ཨོལ་མདུད་ནོན་ཙམ་མགྲིན་པ་དགུག །སོ་མཆུ་རང་སར་ལྕེ་རྩེ་རྐན་ལ་
སྦྱར། །མཐེ་བོས་སྲིན་རྩ་མནན་ནས་སོར་མོས་བསྡམས། །ལག་པ་ཁུ་ཚུར་བརླ་
བཞག་ལག་ངར་བསྲང་། །མིག་ཀྱང་སྟེང་ཕྱོགས་ནམ་མཁར་བལྟ་བའི་ཚུལ། །གྱེན་
དུ་བསྒྲིལ་ནས་གཡོ་མེད་བཞག་བྱས་ཏེ། །རླུང་འཁྲུགས་སེལ་ཞིང་རླུང་སྐྱོན་མི་འབྱུང་
ཕྱིར། །རླུང་རོ་ལན་གསུམ་སངས་ཀྱིས་འབུད་པར་བྱ། །དེ་ནས་རང་བབས་ཅི་བདེར་
རྒྱུ་རུ་གཞུག །སེམས་གནད་གང་ཡང་བསམ་དུ་མེད་པ་དང༌། །ཅི་ཡང་ཡིད་ལ་མི་
བྱེད་ཆེད་མི་སྒྲིམ། །ཆེད་དུ་མ་ཀློད་ནམ་མཁའ་སོགས་ལ་ཡང་། །ཆེར་གྱིས་བལྟ་
བ་མ་ཡིན་རང་ཉིད་ལ། །ཆེད་དུ་ལྟ་བ་མ་ཡིན་གང་ལ་ཡང་། །མི་བརྟེན་ཅིར་ཡང་
འཆར་རུང་ཙམ་དེ་ལ། །བཟོ་བཅོས་མེད་པ་ལྷོད་དེ་བཞག་པར་བྱ། །དེ་ཁ་ལ་གནས་
སྒོམ་ཏུ་བཏུབ་ན་ལེགས། །སེམས་འཕྲོ་ན་ནི་གཉེན་པོ་བརྟེན་དགོས་ལ། །སེམས་
གནས་འཕྲོ་ལ་རྣམ་རྟོག་ཐོལ་ཐོལ་སྐྱེ། །གཟུགས་སོགསརྣམ་པ་ཡིད་ལ་ཝལ་ཝལ་
འཚར། །ཤར་མ་ཐག་ཏུ་རང་གི་ཤེས་ཀྱིན་འདུག །དགའ་མི་དགའ་དང་རྟོག་དཔྱོད་
མི་བྱ་བར། །སྔར་གྱི་སེམས་གནས་འཇོག་ཚུལ་དེ་ཁ་བསྐྱངས། ། རྣམ་རྟོག་གཅིག་
ལ་གཅིག་བརྒྱུད་སྣ་ཚོགས་འཕྲོ། །ཡུན་རིང་འབྱམས་པ་བྱུང་ན་སྐྱོན་ཆེ་སྟེ། །འདི་
ལ་དྲན་པས་ཟིན་མ་ཐག་ཏུ་ནི། །ཕྱིན་ཆད་འོག་འགྱུ་རྒྱ་འབྱམས་མི་བྱེད་པར། །
དྲན་པས་ཟིན་དགོས་སྙམ་པའི་འདུན་པ་བསྐྱེད། །གང་ཡང་བསམ་མེད་ངང་ནས་
རིག་པ་སྒྲིམ། །སེམས་གནས་མི་གནས་འཕྲོའམ་མི་འཕྲོ་སོགས། །སྙམ་པའི་དྲན་
ཤེས་བྱ་ར་ཡང་ཡང་བཏང་། །འོག་འགྱུ་རྒྱ་འབྱམས་སོང་བ་ཇེ་ཆུང་འགྲོ །དེ་ལྟར་
རྩེ་གཅིག་འཇུར་ལ་སྒོམ་དགོས་སོ། ། དེ་ནས་དགེ་བ་བསྔོ་བ་གོང་དང་འདྲ། །ཐུན་
-273-



-
--
སྦྱོར་དྲུག་ཆོས་སྐོར།
མཚམས་སེམས་ནི་བཟོ་མེད་གདངས་ལྡན་བྱ། །ལུས་ངག་སྤྱོད་པ་ཚུལ་གནས་
མཐུན་པ་དགོས། །དེ་ལྟར་བསྒོམས་པས་ལུས་ཉམས་ངག་ཉམསདང་། །སེམས་
ཉམས་མཐོང་ཉམས་རྨི་ཉམས་གང་བྱུང་ཀྱང་། །རང་བབས་གང་བྱུང་དེ་ཀ་ལྷུག་པར་
བསྐྱང་། །ཐུན་མཚམས་ཀུན་ཏུ་རེ་དོགས་མི་བྱ་བར། །སྤྱོད་ལམ་དྲག་ཤུལ་འདོད་
ཡོན་རྣམ་རྟོག་སྤངས། །ཀུན་ད་བྱང་ཆུབ་མ་ཉམས་བསྲུང་བར་བྱ། །གོས་སོགས་
དྲོ་གྲང་རན་པ་མཚན་དུས་སུ། །གཉིད་ལོག་ཚིམ་ཞིང་ཉིན་མོར་གཉིད་སྤངས་ནས། །
ཐུན་སྐབས་རྩེ་གཅིག་ཤུགས་ཀྱིས་ཡུན་བསྲིང་སྒོམ། །ཞག་དུས་བཞི་བཅུ་སྒོམ་པའི་
ས་བཅད་མཛད། །དམིགས་བསྐོར་བདུན་པ་དབེན་གསུམ་བཤད་འཁྲིད་རྫོགས།།
སྐབས་འདིར་དབེན་པའི་ཕན་ཡོན་ཞི་ལྷག་དང༌། །དབེན་གསུམ་གནད་རྣམས་ཞིབ་
མོར་རྟོགས་པར་བྱེད། །ལག་ལེན་བསླབ་ཅིང་བྱིན་བརླབས་བྱ་བ་དང༌། །སེམས་
འཁྲིད་ཡང་ཡང་བྱ་སྟེ་གནད་མ་འབྱོར། །བཅོས་ནས་གེགས་སེལ་ངོ་སྤྲོད་སྐབས་
བབ་བྱ། །ཟབ་ལམ་རྡོ་རྗེའི་སྔོན་འགྲོའི་འཁྲིད་རྣམས་རྫོགས། །
༈ གཉིས་པ་ཟབ་ལམ་རྡོ་རྗེ་རྣལ་འབྱོར་གྱི། །དངོས་གཞི་སྒོམ་རིམ་རྒྱུད་
ལས་གསུངས་པ་ལྟར། །མདོར་ན་ཡན་ལག་དྲུག་ནི་སོར་སྡུད་དང་། །བསམ་གཏན་
སྲོག་རྩོལ་འཛིན་པ་རྗེས་དྲན་དང་། །ཏིང་ངེ་འཛིན་གྱི་ཡན་ལག་དྲུག་པོ་ཡིན། །དེ་
དག་རྡོ་རྗེ་བཞི་ཡི་དབང་བྱས་ན། །སོར་བསམ་སྐུ་དང་སྲོག་འཛིན་གསུང་རྡོ་རྗེ། །
རྗེས་དྲན་ཐུགས་དང་ཏིང་ངེ་འཛིན་ཡེ་ཤེས། །རྡོ་རྗེའི་རྣལ་འབྱོར་བསྙེན་སྒྲུབ་ཡན་
ལག་བཞི། །སོར་བསམ་བསྙེན་པ་སྲོག་འཛིན་ཉེར་སྒྲུབ་དང༌། །རྗེས་དྲན་སྒྲུབ་པ་
ཏིང་འཛིན་སྒྲུབ་ཆེན་ནོ། །དགེ་བ་གསུམ་ལྟར་སོར་བསམ་ཐོག་མར་དགེ། །སྲོག་
འཛིན་བར་དགེ་དྲན་ཏིང་ཐ་མར་དགེ །རྒྱུ་འབྲས་གཉིས་ལྟར་སོར་སྡུད་སྲོག་རྩོལ་
-274-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
དང༌། །རྗེས་དྲན་གསུམ་ནི་རྒྱུ་ཡི་ཡན་ལག་སྟེ། ། བསམ་གཏན་འཛིན་པ་ཏིང་འཛིན་
གསུམ་འབྲས་བུ། །ཐམས་ཅད་ཕྱག་རྒྱ་ཆེན་པོའི་རྣལ་འབྱོར་གཅིག ། ཡན་ལག་
དངོས་རྣམས་སྔ་མ་མཐར་ཕྱིན་ནས། །ཕྱི་མ་རྒྱུད་ལ་སྐྱེ་བས་ཐོག་མ་ལ། །སྐྱེ་བའི་
དུས་སྐབས་རིམ་ཅན་དུ་གནས་ཤིང་། །དེ་དག་སྐྱེ་བའི་རྒྱུ་ཚོགས་བསླབ་པ་ཡི། །
རྗེས་མཐུན་ཡན་ལག་དྲུག་ལ་ཐོག་མར་ནི། །སོ་སོར་ཞུས་ཤིང་སྦྱང་ནས་དེ་རྗེས་
སུ། །སྟན་ཐོག་གཅིག་ཏུ་རྫོགས་པར་ཉམས་སུ་ལེན། །དངོས་གཞིར་ཐོག་མར་དགེ་
དང་བར་དུ་དགེ །ཐ་མར་དགེ་བའི་འཁྲིད་དེ་རྣམ་པ་གསུམ། །དང་པོ་ལ་ཡང་
སོར་སྡུད་བསམ་གཏན་འཁྲིད། །དང་པོ་སོ་སོར་སྡུད་པའི་འཁྲིད་ལ་ནི། །ཉམས་
ལེན་དམིགས་པའི་གནད་དང་སྒོམ་དོན་ནི། །བློ་ལ་འགོད་པ་གཉིས་ལས་དང་པོ་
ལ། །སོར་སྡུད་དངོས་དང་བོགས་འདོན་སྤོགས་ཆོག་གཉིས། །དང་པོ་དངོས་ལ་
མཚན་མོ་གསེང་མེད་དུ། །ནམ་མཁའི་རྣལ་འབྱོར་ཉིན་མོ་སྤྲིན་མེད་ཀྱི། །ནམ་མཁའི་
རྣལ་འབྱོར་གཉིས་ལས་དང་པོ་ནི། །སྔོན་འགྲོ་ལུས་གནད་སྔར་བཞིན་ལེགས་བྱས་
ཏེ། །ལྟ་སྟངས་སྨིན་མཚམས་ཐད་ནས་སོར་བཅུ་དྲུག །གཞལ་བའི་སྟེང་གི་ནམ་
མཁར་ལྟ་བར་བྱ། །དབང་མདོར་བཀབ་དང་མ་བཀབ་མིག་དག་གིས། །ཞེས་པ་
ཧ་ཅང་གདངས་བཙུམ་མ་ཡིན་པར། །རང་བབས་ངང་ནས་མིག་འབྲས་གྱེན་ལ་
བཟློག །སེམས་གནད་ཕལ་ཆེར་དབེན་གསུམ་སྐབས་བཞིན་ལས། །ནམ་མཁའི་
མུན་པར་སེམས་ནི་གཏད་ནས་འཇོག །ལུས་གནད་བྱེད་བཅིང་ལྡན་པས་ཡིད་མིག་
རླུང༌། །གཙུག་ཏོར་ཐད་ཀྱི་ནམ་མཁར་དབྱེར་མེད་དུ། །བསྲེས་ཏེ་གང་ཡང་ཡིད་
ལ་མི་བྱེད་སྒོམ། །སོར་སྡུད་དངོས་གཞིའི་དམིགས་པ་དང་པོའོ། །བསམ་མེད་རྣལ་
འབྱོར་ཟླ་བ་གཅིག་ཏུ་སྒོམ། །དམིགས་པ་གཏོང་ཚུལ་མི་འདྲ་བཞི་ཙམ་བྱུང་། །
-275-



སྦྱོར་དྲུག་ཆོས་སྐོར།
སོར་སྡུད་དམིགས་པའི་རྩ་བ་སྔར་བཤད་པ། །དེ་ཉིད་བསམ་མེད་རྣལ་འབྱོར་ཞེས་
བྱ་ནི། །དཔེ་ནི་ལྷ་ཁང་ལྡེར་བཟོ་ལྟ་བུ་བཤད། །དེ་སྐབས་སེམས་མ་གཞུར་བའི་
སྐྱོན་གྱིས་ནི། །སྒོམ་སྐྱོན་ཐེབས་ཏེ་སྒོམ་མིན་གཉིད་མིན་དུ། །འགྲོ་ན་ལྟ་སྟངས་
ནམ་མཁའི་དབུས་སུ་ནི། །སེམས་ཐིམ་འགྲོ་བ་ལྟ་བུ་དྲག་ཏུ་གཏད། །རིག་པ་བསྒྲིམས་
ནས་སྒོམ་པའི་ཏིང་ངེ་འཛིན། །སྤྲེའུ་སྒོ་གཅིག་ལྟ་བུའི་རྣལ་འབྱོར་ཏེ། །ཕྱག་ལེན་
ཞག་ནི་བཅོ་ལྔའི་བར་དུ་སྒོམ། །རྩེ་གཅིག་རྣལ་འབྱོར་དམིགས་བསྐོར་གཉིས་པའོ། །
དེ་ལྟར་བསྒོམས་པས་རླུང་སྟོད་འཚང་བ་དང་། །མིག་རུས་ན་བ་ཡེ་ཤེས་ཕེབས་མིན་
བརྒྱལ། །ཟུག་གཟེར་སྐྱེ་བ་ལ་སོགས་བྱུང་གྱུར་ན། །བྱེད་བཅིང་སྔར་ལས་མ་གཡོས་
སེམས་ གསལ་ རིག །སྟེང་དུ་ ཆེ་ རེ་ བཟོ་བཅོས་མེད་པར་བཞག །དུས་ གསུམ་
རྣམ་པར་རྟོགས་པ་སྤངས་བྱས་ཏེ། །ད་ལྟའི་ཤེས་པ་སོ་མར་སེམས་གནས་ཏེ། །
རང་ངོ་ཤེས་པའི་དྲན་པ་བསྟེན་པ་ནི། །དཔེ་ནི་སྤུན་གསུམ་བར་མ་འགྲོགས་ལྟ་བུ། །
ཕྱག་ལེན་ཞག་ནི་བཅོ་ལྔའི་བར་དུ་སྒོམ། །རང་གྲོལ་རྣལ་འབྱོར་དམིགས་བསྐོར་
གསུམ་པའོ། །དམིགས་པ་དེ་གཉིས་སྐབས་སུ་སེམས་བསྒྲིམས་པས། །ཡུད་ཙམ་
གནས་ཤིང་དེ་རྗེས་ཇི་ཙམ་དུ། །སྒྲིམ་གྱིན་འཕྲོ་རྒོད་སོང་ན་གྲིམ་པའི་སྐྱོན། །མ་
ཡེངས་དྲན་པའི་བྱ་ར་ཙམ་བཞག་ནས། །གང་ཡང་མི་སྒོམ་ལྷོད་གྱིས་ཀློད་དེ་བཞག །
དཔེར་ན་རྔ་མོ་བཏགས་གྲོལ་ལྟ་བུ་སྟེ། །ཕྱག་སྲོལ་དུས་ཞག་བཅོ་ལྔའི་བར་དུ་སྒོམ། །
རྩོལ་བྲལ་རྣལ་འབྱོར་དམིགས་བསྐོར་བཞི་པའོ། །དམིགས་པ་ཕྱི་མ་གསུམ་པོ་འདི་
རྣམས་ཀྱང་། །དང་པོའི་སྟེང་དུ་ཚང་བར་རེས་འགའ་སྒྲིམ། །རེས་འགའ་ཀློད་དེ་རེས་
འགའ་སེམས་གསལ་རིག །ངོ་བོར་ལྟ་བ་ཕལ་ཆེར་རྩོལ་བྲལ་ངང་། །བཟོ་མེད་
འཇོག་ པ་ མཐིལ་དུ་བྱས་ཏེ་སྒོམ། །དམིགས་ སྐོར་ལྔ་ པའི་བཤད་འཁྲིད་རྫོགས་
-276-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
པའོ། །གཉིས་པ་ཉིན་མོའི་རྣལ་འབྱོར་ཞེས་བྱ་བ། །གནས་ཀྱི་ཁྱད་པར་འབྱོར་ལྡན་
ཡིན་ན་ནི། །གནས་ཕྱེད་གཡབ་ཁ་ཤར་བསྟན་ནུབ་བསྟན་དང༌། ཀུན་སྤངས་གནས་
ནི་སྐྱོ་ར་བྲག་ཤིང་སོགས། །རང་གི་ལུས་ལ་གྲིབ་མ་འབྱུང་བ་དང་། །སྐྱེ་བོ་གཞན་
གྱིས་ཚུར་མི་མཐོང་བའི་གནས། །གཉིས་ཀ་མཚུངས་པར་ནམ་མཁའ་རྒྱ་ཆེན་པོ། །
མཐོང་བའི་ས་ལ་སྒོམ་པ་ཡིན་པར་གསུངས། །ཉི་འོད་གངས་རི་འོད་འཚེར་མིག་
ལ་གནོད། །དེ་དག་མིག་ལམ་མི་འབྱུང་ས་ལའོ། །དུས་ནི་སྔ་དྲོ་ཉི་མར་རྒྱབ་ཕྱོགས་
ཏེ། །ཕྱི་དྲོ་ཡང་ནི་དེ་བཞིན་ཉི་ཕྱེད་དུས། །མིག་ལ་གནོད་པ་ཡིན་པས་སྤངས་ཞེས་
གསུངས། །ཕྱེད་གཡབ་བྱང་བསྟན་ཡང་ན་བྲག་དང་ནི། །རྩིག་པ་ལ་སོགས་གྲིབ་མ་
ཆེ་ཡོད་ན། །ཉིན་གུང་བྱང་དུ་ཕྱོགས་པས་སྒོམ་དུ་རུང་། །སྤྲིན་དང་སེར་བུ་མེད་པའི་
དུས་སུ་སྒོམ། །དེ་དག་དུས་ལས་གཞན་དུ་མུན་ཁང་དུ། །མཚན་མོའི་རྣལ་འབྱོར་
སྒོམ་པར་བྱ་བ་ཡིན། ། བསྒོམ་བྱ་དངོས་ནི་གོང་དུ་བསྟན་པ་ཡི། །མི་གཡོ་གསུམ་
ལྡནུ་དེ་ཉིད་རྩེ་གཅིག་པའི། །རྣལ་འབྱོར་སོགས་གནད་ཕྱི་མ་གསུམ་པོ་དེ། །གེགས་
སེལ་བོགས་འདོན་དགོས་ན་བསྒོམས་པར་གསུངས། །བསྒོམ་བྱ་དངོས་ནི་ཉིན་
མཚན་རྣལ་འབྱོར་འདྲ། །མི་འདྲའི་ཁྱད་པར་ཉིན་མོའི་རྣལ་འབྱོར་ནི། །ལྟ་སྟངས་
གནད་ནི་ཁྲོ་བོའི་ལྟ་སྡང་ལ། །མིག་ནི་འབྲུ་ཚུགས་ལྟ་ཚུལ་དགོས་པ་ཡིན། །དམིགས་
པ་ཡུལ་གྱི་གནད་ནི་མུན་ནག་གི། །ནམ་མཁར་ལྟ་བའི་ཚབ་ཏུ་སྤྲིན་མེད་ཀྱི། །ནམ་
མཁའ་སྔོ་སང་རང་སེམས་གསལ་ཧྲིག་ལ། །དབྱེར་མེད་ཚུལ་དུ་མཉམ་པར་འཇོག་
དགོས་གསུངས། །དེང་སྐབས་ཟླ་བ་གཉིས་དང་ཕྱེད་དུ་སྒོམ། །དེ་ནི་དངོས་གཞིའི་
དམིགས་བསྐོར་དྲུག་པའོ། །སྡོམ་པས་སོར་སྡུད་ཟླ་བ་ལྔ་ལ་སྒོམ། །གཉིས་པ་བོགས་
འདོན་སྤོགས་ཆོག་ཉིན་པར་དང་། །འབྲེལ་བའི་སྲོགས་ཆོག་མཚན་མོ་གཉིད་ཀྱི་
-277-



སྦྱོར་དྲུག་ཆོས་སྐོར།
ནི། །འོད་གསལ་འཛིན་པ་གཉིས་ལས་དང་པོ་ནི། །ལག་ལེན་ཉིན་མཚན་རྣལ་འབྱོར་
གང་ཡིན་ཡང་། །མིག་གཉིས་ལྟ་ས་ཕྲ་མོ་གཅིག་ལ་བསྒྲིལ། །ལྕེ་ཕུགས་བཟློག་
ཅིང་མཆུ་སྣ་རྣ་བ་གཅུད། །བཞིན་རས་ཁྲོ་བོའི་གདོང་དང་ཉ་བཞི་སྒྲིམ། །རྐང་སོར་
རྣམས་བཀུག་ཁུ་ཚུར་སྐྱིལ་ཀྲུང་དམ། །དཔུང་པ་དྲག་ཏུ་རྒྱངས་པས་དབང་པོ་ལྔའི། །
རླུང་འཆིང་ལྟོ་བ་ཚིགས་པ་ཕྱིར་འཕེལ་བྱ། །རེ་མོས་མྱུར་མིན་ཆུ་ཚོད་ཙམ་རེ་སྤེལ། །
དེས་ནི་སྲོག་ཐུར་གཉིས་པོ་བཅིངས་པར་འགྱུར། །ཐུན་གྱི་གསུམ་ཆའམ་བཞི་ཆ་
ཙམ་རེ་བསྒོམ། །ཐུན་ལྷག་དཀྱུས་བཞིན་སྒོམ་པས་ཉམས་རྟོགས་སྐྱེ། །ཉམས་པ་
སླར་གསོ་གོང་འཕེལ་འགྲོ་བར་གསུངས། །གནས་སྐབས་གསུམ་པོ་དེ་ལས་གཞན་
མི་སྒོམ། །སྤོགས་པའི་ཆོ་གའི་དམིགས་བསྐོར་བདུན་པའོ། །གཉིས་པ་མཚན་མོ་
ཉལ་བའི་སྐབས་སུ་ནི། །ལུས་གནད་ཙོག་པུའམ་སེང་གེའི་ཉལ་སྟབས་བྱ། །མིག་
བཙུམ་མིག་འབྲས་གྱེན་ལ་བཟློག་པར་བྱ། །སེམས་གནད་ལྟ་སྟངས་ལམ་ནས་
དྲངས་བྱས་ཏེ། །ནམ་མཁར་ལྟ་བ་མན་ངག་ཡིན་པས་ན། །དེ་ཡི་ངང་ནས་གཉིད་
དུ་འགྲོ་བར་བྱ། །ཉིན་མོའི་སྒོམ་ཤུགས་གཉིད་ཁར་མཚམས་སྦྱར་མཐུས། །ཞག་
བདུན་ལ་སོགས་འོད་གསལ་ཟིན་པར་འགྱུར། །ཅི་སྟེ་མ་ཟིན་རང་ཉིད་དུས་འཁོར་
གསལ། །ཐུགས་ཀའི་འོད་འཕྲོས་སྣོད་བཅུད་འོད་ཞུ་ནས། །རང་ལ་ཐིམ་ནས་རང་
ཡང་འོད་དུ་ཞུ། །འོད་ཕུང་མཐའ་ནས་རིམ་གྱིས་ཡལ་གྱུར་ནས། །སྙིང་ཁའི་ཐད་
དུ་ཏིལ་འབྲུར་སེམས་བཟུང་ཏེ། །དེ་ཡལ་ནམ་མཁའ་སྟོང་པར་སེམས་གཏད་བྱ། །
དེ་ལྟར་ལན་བདུན་བསྒོམས་ནས་སྔར་བཞིན་དུ། །སྒོམ་པས་འོད་གསལ་མྱུར་དུ་
ཟིན་པར་འགྱུར། །གཉིད་འཐུག་སྐབས་སུ་གསལ་སྟོང་རིག་པ་ལ། །རྣམ་རྟོག་བྲལ་
ཞིང་རང་ངོ་སྐྱོང་ཤེས་པ། །རྟགས་སྣང་སྣ་ཚོགས་འཆར་བ་ཞིག་བྱུང་ཚེ། །གཉིད་
-278-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
ཀྱི་འོད་གསལ་ཟིན་པའི་གྲངས་སུ་ཆུད། །ཉལ་བའི་རྣལ་འབྱོར་དམིགས་བསྐོར་བརྒྱད་
པའོ། །
༈ གཉིས་པ་སྒོམ་དོན་བློ་ལ་འགོད་པ་ནི། །སོ་སོར་སྡུད་པའི་༡མཚན་དོན་
༢སྒོམ་པའི་དུས། །༣སྒོམ་ཚུལ་ཡན་ལག་༤བསྒོམ་པའི་རྟགས་ཚད་དང༌། །བདག་
བྱ་དག་བྱེད་དབྱེ་བ་༦ཐོབ་འབྲས་དྲུག །དང་པོ་པྲ་ཏི་སོ་སོ་ཨཱ་ཧ་ར། །སྡུད་པ་མཚམས་
སྦྱར་པྲ་ཏུ་ཧ་ར་ནི། །སོ་སོར་སྡུད་པ་ཐ་མལ་དབང་པོ་ལྔ། །ཡུལ་ལྔའི་འབྲེལ་གཅོད་
རྣམ་ཤེས་ཡན་པ་སྡུད། །ཡེ་ཤེས་རང་བཞིན་དབང་པོ་གཞན་ལྔ་ཡི། །འོད་གསལ་
རང་བཞིན་ཡུལ་ལྔ་ལོངས་སྤྱོད་ཅིང་། །ཟ་བ་ལེན་པའི་དོན་ཡིན་མདོར་ན་ནི། །ཐ་
མལ་སྣང་བ་སེམས་སུ་བསྡུས་ནས་སུ། །ཡེ་ཤེས་སྣང་བ་ལ་ནི་འཇུག་པའོ། །གཉིས་པ་
སོར་སྡུད་ཐོག་མར་ལན་གཅིག་ལ། །ལས་རླུང་སྣ་བུག་གཡས་སུ་འཕོས་མ་ཐག །
དུས་དེར་བསྒོམས་ན་གཡས་ཀྱི་འཕོ་བ་རྣམས། །འབྱུང་པ་སྡུད་རིམ་རྒྱུ་བས་
མ་དག་པའི། །སྣང་བ་དབྱིངས་སུ་བསྡུ་བའི་རྟེན་འབྲེལ་ཡོད། །ཐོག་མར་གཉིད་
དུས་མ་གཏོགས་སྒོམ་པ་གལ། །ལུས་གནད་འབྱོངས་ཞིང་ཏིང་འཛིན་བརྟན་པ་ནས། །
ཉིན་གུང་ཕྱི་ཕྲེད་ཐུན་མཚམས་རྣལ་འབྱོར་ཙམ། །བྱས་ན་གེགས་མེད་བོགས་བསྐྱེད་
ཆེ་བར་གསུངས། །གསུམ་པ་སོར་སྡུད་ངོ་བོ་རྣམ་མི་རྟོག །མི་གཡོ་གསུམ་ལྡན་བསྒོམ་
པས་རླུང་བཅུ་ཡི། །ཆ་ཤས་ཅི་རིགས་དབུ་མར་སྡུད་བྱེད་པའི། ནུས་པ་ཅན་དེ་
གནས་ལུགས་རྟོགས་པའི་ཐབས། །ཉིན་མཚན་རྣལ་འབྱོར་གཉིས་ཀ་ཚང་དགོས་
པ། །མདོ་སྔགས་གཉིས་ཀའི་དགོངས་པ་ཡིན་པར་གསུངས། །འོན་ཀྱང་ལུས་ལ་
གནད་དུ་བསྣུན་པ་སོགས། །ཐབས་ཀྱི་སྒོ་ནས་གསང་སྔགས་ཁྱད་པར་འཕགས། །
ཉིན་མཚན་རྣལ་འབྱོར་སྒོམ་པས་རིམ་བཞིན་དུ། །གཡོན་དང་གཡས་ཀྱི་དཀྱིལ་
-279-



སྦྱོར་དྲུག་ཆོས་སྐོར།
འཁོར་ལྔ་ལྔ་ནི། །དབུ་མར་བསྡུས་པས་རྟགས་བཅུ་འཆར་བའོ། །བཞི་པ་སོར་སྡུད་
ཡུལ་ནི་རྟགས་བཅུ་སྟེ། །རྒྱུད་ལས་གསུང་བཞིན་མཚན་རྟགས་བཞི་དང་ནི། །ཉིན་
རྟགས་དྲུག་སྟེ་རྟགས་བཅུ་ངེས་པའི་རྟགས། །རྣམ་པ་མ་ངེས་རྟགས་ནི་མཐའ་ཡས་
གསུངས། །སྣ་ཚོགས་གཟུགས་བརྙན་མཐོང་བ་ཞེས་བྱའོ། །ཆོས་ཉིད་ཡེ་ཤེས་རང་
ལ་གནས་པ་དེ། །ཡེ་ཤེས་བསྒོམས་པས་མངོན་དུ་འགྱུར་བས་ན། །ཡིད་ཆེས་སྐྱེ་
རྒྱུ་ཡིན་ཕྱིར་རྟགས་ཞེས་བྱ། །ཀུན་རྫོབ་འཁྲུལ་བའི་རྟགས་ཙམ་མ་ཡིན་ནོ། །རྟགས་
ཀུན་མཐོང་བའི་ཤེས་པ་ཚད་མ་སྟེ། །བསྐྱེད་རིམ་ཚད་མ་རྗེས་དཔག་རྣལ་འབྱོར་
གྱི། །ཡན་ལག་དྲུག་གི་ཚད་མ་མངོན་སུམ་མོ། །ལྔ་པ་ཡན་ལག་དྲུག་པོ་ཐམས་
ཅད་ཀྱིས། །དྲི་མ་སྦྱང་གཞི་བདེ་གཤེགས་སྙིང་པོ་ཡིན། །དག་བྱ་དབྱེ་ན་སྤྱིར་ནི་
ཕུང་ཁམས་ལ། །སུམ་ཅུ་སོ་དྲུག་རྣམས་ལས་སོར་སྡུད་ཀྱི། །ངོ་སྐལ་དག་བྱ་ཡེ་ཤེས་
ཕུང་པོ་སོགས། །ཡེ་ཤེས་ཁམས་དྲུག་སྡེ་ཚན་གཅིག་ཡིན་ལ། །དག་བྱེད་སོར་སྡུད་དབྱེ་
ན་བཅུ་ཡོད་དེ། །རྟགས་བཅུ་རིམ་འཆར་དབང་གིས་ཉམས་རྟོགས་ལ། །མཐོ་དམན་
དབྱེ་བ་རྣམ་པ་བཅུ་ཡོད་དོ། །དྲུག་པ་གནས་སྐབས་འབྲས་བུ་བདེན་ཚིག་དང་། །
མཐར་ཐུག་འབྲས་བུ་ནམ་ཞིག་རྫོགས་སངས་རྒྱས། །གོ་འཕང་ཐོབ་པའི་དུས་ན་རྡོ་རྗེ་
སེམས། །ལ་སོགས་ཡེ་ཤེས་ཁམས་པ་དྲུག་ཚན་གཅིག །དཀྱིལ་འཁོར་རབ་འབྱམས་
འབྱུང་བར་རྒྱུད་ལས་གསུངས། །དེ་ལྟར་སྒོམ་དོན་བློ་ལ་འགོད་པའི་ཚུལ། །བསྡུ་
ན་ཐུན་གཅིག་རྒྱས་པར་མཐའ་བརྟན་བྱ། །དེས་ནི་སོ་སོར་སྡུད་པའི་འཁྲིད་རིམ་
རྫོགས། །
། གཉིས་པ་བསམ་གཏན་སྟོན་པར་བྱེད་པ་ལ། །ཉམས་ལེན་དམིགས་པའི་
གནད་དང་སྒོམ་དོན་གཉིས། །དང་པོ་དངོས་དང་སྤོགས་ཆོག་བོགས་འདོན་གཉིས། །
-280-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
དང་པོར་ཉིན་མཚན་རྣལ་འབྱོར་གནས་གཉིས་བསྒོམ། །གཙོ་བོར་མཚན་མོའི་རྣལ་
འབྱོར་བསྒོམ་བྱ་ཞིང་། །ལུས་གནད་ངག་གནད་སོར་སྡུད་སྐབས་དང་འདྲ། །སེམས་
གནད་མི་གཡོ་འཇོག་ཚུལ་ཕལ་ཆེར་འདྲ། །སོར་སྡུད་སྐབས་སུ་ནམ་མཁར་སེམས་
གཏོད་པ། །འདིར་ནི་སྟོང་གཟུགས་སེམས་ནི་འཇོག་པ་སྟེ། །སྟོང་གཟུགས་མཐོང་
དུས་རིག་པ་སྟོང་གཟུགས་ལ། །ཆེ་རེ་གཏད་ཅིང་རྣམ་རྟོག་ཡེ་མི་བྱེད། །སྟོང་གཟུགས་
མེད་སྐབས་སོར་སྡུད་བཞིན་སྒོམ་བྱ། །སྟོང་གཟུགས་རྗེས་སུ་མིག་སེམས་མི་འབྲང་བར།།
ལྟ་སྟངས་རིག་པ་ཐོག་མའི་གནས་སུ་འཇོག །སྟོང་གཟུགས་དེར་འདུས་གཡོ་མེད་
བྱེད་པ་གལ། །དེ་ནི་དུས་ཡུན་ཟླ་བ་གཅིག་སྒོམ་པར། །ཕྱག་སྲོལ་ཡིན་ལ་དམིགས་
བསྐོར་དགུ་པའོ། །གཉིས་པ་ཐོགས་ཆོག་བོགས་འདོན་རྣམ་པ་གཉིས། །དང་པོ་
ལ་ནི་དུས་ཞབས་སྙན་རྒྱུད་ལས། །བསམ་གཏན་སྟོང་གཟུགས་དྲག་ཏུ་སྒོམ་ཞེས་
གསུངས། །སོར་སྡུད་སྤོགས་ཆོག་ལྟར་བྱེད་དམིགས་པ་ཡང་། །སྟོང་གཟུགས་ཕྲ་
མོ་ཞིག་ལ་སེམས་དྲག་ཏུ། །གཏད་པ་དེ་ནི་དམིགས་བསྐོར་བཅུ་པའོ། །གཉིས་པ་
ཉིན་དང་གཉིད་ཀྱི་འོད་གསལ་འབྲེལ། །དང་པོ་སྣང་བ་གསལ་བའི་ཕྱོགས་སུ་ཡང་། །
སྟོང་གཟུགས་འཆར་ན་ལྟ་སྟངས་སྔར་ལས་ཀྱང་། །ཅུང་ཟད་སྨད་ནས་ཞག་གསུམ་
བཞི་ཙམ་བསྒོམས། །སྔར་ལས་རྟགས་སྣང་མི་གསལ་གྱུར་བ་ན། །བོགས་འདོན་མ་
རན་སྔར་བཞིན་ཞག་ཤས་སྒོམ། །སྔར་བཞིན་ལྟ་སྟངས་སྨད་ནས་བསྒོམས་པ་ལ། །
སྟོང་གཟུགས་བརྟན་པོ་ལེགས་པར་ཆར་ནུས་ན། །རིམ་གྱིས་ལྟ་སྟངས་ཐད་ཀར་
ལྟ་བ་དང་། ཐུར་དུ་ལྟ་བ་སོགས་ལ་སྟོང་བཟུགས་བརྟན། །རྡོ་སོགས་ཆེ་ཆུང་
རན་པ་མདུན་དུ་བཞག །ལྟ་སྟངས་ལམ་ནས་སྟོང་གཟུགས་དེ་ལ་ཕབ། དངོས་པོ་
མཐོང་བཞིན་སྟོང་གཟུགས་སེམས་གཞུར་སྒོམ། །དེ་ལྟར་བསྒོམས་པས་སྟོང་གཟུགས་
si-



སྦྱོར་དྲུག་ཆོས་སྐོར།
དངོས་པོ་གཉིས། །ཆ་མཉམ་མཐོང་ན་འཆར་ཚུལ་ཐ་མ་ཡིན། །འོན་ཀྱང་ཡུན་རིང་
གོམས་ན་གནད་དུ་འགྲོ ། འགའ་ཞིག་འོད་གསལ་རྟགས་དེ་ཁོ་ན་མཐོང་། །འཆར་
ཚུལ་འབྲིང་ཡིན་འགའ་ཞིག་རྟགས་སྣང་དང་། །ལས་སྣང་གཉིས་ཡལ་མྱུར་དུ་འོད་
གསལ་འཆར། །འདིའི་རིགས་བོགས་ཆེ་འཆར་སྒོ་བཟང་བ་ཡིན། །རྟགས་སྣང་ཡལ་
ནས་ ལས་སྣང་གསལ་གྱུར་ན། །བོགས་ འདོན་ བསྒོམ་མ་ རན་ པས་དམིགས་རྩ་
བསྒོམ། །རི་སོགས་སྟོང་གཟུགས་འཆར་བས་སྣང་བ་ཀུན། །མཚོན་ནས་སྦྱོར་
སྟེ་བསམ་གཏན་རྡེའུ་འདི། །ཟླ་གཅིག་སོམ་པ་དམིགས་བསྐོར་བཅུ་གཅིག་གོ །འདི་
མཚམས་འཆད་འགྱུར་གྲིབ་གཟུགས་ཟླ་གཅིག་སྒོམ། །སྟོང་སྒྲ་ཐོས་པ་བརྟན་པོ་
ཡོད་ན་ནི། །ལས་སྣང་སྒྲ་དང་བསྲེས་ཏེ་གཉིས་ཀ་ལ། །སེམས་གཏད་ལས་སྣང་
འགགས་ཏེ་སྟོང་སྒྲ་སྣང་། །སྒྲ་རིགས་ཀུན་ལ་སྦྱངས་པས་སྟོང་སྒྲར་འགྱུར། །དྲི་རོ་
རེག་བྱ་གསུམ་ལའང་དེ་བཞིན་དུ། །ཤེས་པར་བྱ་དགོས་དམིགས་བསྐོར་བཅུ་གཉིས་
པའོ། །གཉིས་པ་སོར་སྡུད་སྐབས་དང་ཕལ་ཆེར་འདྲ། །ཉལ་ཚེ་སྟོང་གཟུགས་ཉིད་ལ་
སེམས་ གཏད་ ཅིང༌། །རྣམ་རྟོག་མེད་པར་ གཉིད་དུ་འགྲོ་བར་བྱ། །དེ་ལྟར་བསྒོམ་
པས་འོད་གསལ་མྱུར་དུ་ཟིན། །སྟོང་གཟུགས་རང་ལུས་ནང་དུ་འཆར་ཐུབ་ན། །
སྟོང་གཟུགས་སྙིང་གར་དྲངས་ནས་དེ་ལ་ནི། །སེམས་གཏད་གཉིད་དུ་འགྲོ་ན་དེ་
མ་ཐག །གཉིད་ཀྱི་འོད་གསལ་ཟིན་པར་ཐེ་ཚོམ་མེད། །དེ་ལྟར་བསྒོམ་པ་དམིགས་
བསྐོར་བཅུ་གསུམ་པའོ། །གྲིབ་གཟུགས་ རྗེས་སུ་ཉིན་མཚན་རྣལ་འབྱོར་སླར། །
ཟླ་བ་གཉིས་སྒོམ་བསམ་གཏན་ཟླ་ལྔའོ། །
གཉིས་པ་སྒོམ་དོན་བློ་ལ་འགོད་ཚུལ་དྲུག །བསམ་གཏན་མཚན་
དོན་དྷཱ་ན་ཞེས་པ་ནི། །དམིགས་པར་སེམས་ནི་གཡོ་བ་མེད་པའམ། །དམིགས་པ་
-282-



་
མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
དབང་བར་བྱེད་པའི་དོན་ཡིན་ཏེ། །རྣམ་ཀུན་མཆོག་ལྡན་སྟོང་གཟུགས་འོད་གསལ་
ལ། །རྩེ་གཅིག་གནས་དང་འགྱུ་བ་དབང་ཐོབ་པའི། །དོན་ཏེ་སྤྱི་ལྡོག་བསམ་གཏན་
རྩེ་གཅིག་པ། །གཉིས་པ་སྒོམ་པའི་དུས་མཚམས་སོར་སྡུད་ནི། །མཐར་ཕྱིན་རབ་
སྟེ་མིན་ནའང་འོད་གསལ་གྱི། །རྟགས་སྣང་བརྟན་པོར་ཤར་བའི་དུས་སུ་སྒོམ། །
གསུམ་པ་སྒོམ་ཚུལ་ཡན་ལག་བསམ་གཏན་གྱི། །ངོ་བོ་འོད་གསལ་རྟགས་སྣང་རྩེ་
གཅིག་ཏུ། །དམིགས་པའི་ཏིང་འཛིན་དེ་ཡི་ཡན་ལག་ལྔ། །རྟགས་བཅུ་རྩེ་གཅིག་
སེམས་ནི་ཤེས་རབ་ཡིན། །སྟོང་གཟུགས་མཚན་ཉིད་ཤེས་པ་རྟོག་པ་ཡིན། །མཚན་
ཉིད་ཤེས་ཚུལ་རང་སེམས་ཉམས་སུ་མྱོང་། །སེམས་ཉིད་སྟོང་གཟུགས་ཤར་བ་སྤྲོས་
མཚན་མེད། །མྱོང་ཞིང་ངེས་པ་དཔྱོད་པའི་ཡན་ལག་ཡིན། །ཏིང་འཛིན་སྟོབས་གྱིས་
དགའ་སྐྱིད་བདེ་ཡན་ལག །ཏིང་འཛིན་བདེ་མྱོང་གཡོ་མེད་བདེ་ཡན་ལག ། དེས་
རྐྱེན་བྱས་ནས་ལུས་ལ་ཤིན་སྦྱངས་ཀྱི། །བདེ་བས་ཁྱབ་པ་དེ་ཡི་ཕན་ཡོན་ནོ། །དེ་
ཡང་དང་པོར་ཤེས་རབ་རྐྱང་པ་སྐྱེ། །དེ་ནས་གཉིས་ལྡན་གསུམ་ལྡན་བཞི་ལྡན་དང་། །
ལྔ་ལྡན་རིམ་འབྱུང་ཡན་ལག་རྫོགས་པར་སྐྱེས། །རྒྱུན་བསྲིངས་བསྒོམས་ན་མཐར་
ཕྱིན་ཡོན་ཏན་སྐྱེ། །བཞི་པ་བསྒོམ་པའི་རྟགས་ཚད་རྒྱུད་ཇི་བཞིན། །སོར་སྡུད་ལས་ལྷག་
རྟགས་བཅུས་བསྡུས་པ་ཡི། །སྲིད་གསུམ་གཟུགས་བརྙན་འོད་ཟེར་འཕྲོ་བ་དང༌། །
ཕྲ་བ་འཚེར་བ་འདར་བ་གཞིག་དཀའ་བ། །ལྔ་ལྡན་ཐིག་ལེ་དུ་མས་མཚན་པ་མཐོང་། །
ཐིག་ལེའི་དབུས་སུ་སངས་རྒྱས་དུ་མ་འཆར། །ཀུན་རྫོབ་ལས་སྣང་སྒྱུ་མ་ལྟ་བུར་འཆར།།
ཚད་མ་སོར་སྡུད་དང་མཚུངས་མངོན་ཤེས་འགྲུབ། །ལྔ་པ་དག་བྱ་དག་བྱེད་དབྱེ་བ་ལ། །
དག་གཞི་སོར་སྡུད་སྐབས་བཞིན་དག་བྱ་ལ། །དབྱེ་ན་རྣམ་ཤེས་ཕུང་སོགས་མཁའ་
ཁམས་དྲུག །དག་བྱེད་དབྱེ་ན་བསམ་གཏན་ཡན་ལག་ལྔ། །དེའི་ཡུལ་སྟོང་གཟུགས་
-283-



སྦྱོར་དྲུག་ཆོས་སྐོར།
ལྔ་སྟེ་བཅུ་ཡོད་དོ། །དྲུག་པ་བསྒོམ་པས་ཐོབ་པའི་འབྲས་བུ་ནི། །གནས་སྐབས་འབྲས་
བུ་མངོན་ཤེས་ལྔ་ཐོབ་ཞིང་། །མཐར་ཐུག་འབྲས་བུ་རྒྱལ་བ་མི་བསྐྱོད་སོགས། །མཁའ་
ཁམས་དྲུག་ཚན་གཞི་དབྱིངས་མངོན་དུ་འགྱུར། །འཕྲོས་དོན་མན་ངག་ཤེས་རབ་
ཡན་ལག་སྐྱེས། །སེམས་གང་གཏད་སར་སྟོང་གཟུགས་འཆར་བ་འབྱུང་། །དེ་ནས་
སྣང་བའི་སྟེང་དུ་འོད་གསལ་འཛིན། །ཕྱི་རོལ་སྣང་བ་གང་ལ་སེམས་བཞག་པ། །
ལས་སྣང་འགགས་ཏེ་འོད་གསལ་སྣང་འགྱུར་ན། །སྔ་དྲོ་ཕྱི་དྲོར་རང་ཉིད་གཅེར་
བུར་ཕྱུང་། །གྲིབ་གཟུགས་སྙིང་གར་ལྟ་བའམ་ཉིན་གུང་དུ། །ལྗོན་ཤིང་གྲིབ་མར་
ལྟ་བས་ཀྱང་རུང་སྟེ། །མིག་སྤྲིད་སྦྲེད་དུ་གཡོ་བ་མེད་པར་ལྟ། །དེ་ནས་ནམ་མཁར་
བལྟས་པས་གྲིབ་གཟུགས་ཀྱི། །རྣམ་པའི་དབུས་སུ་རྟགས་སྣང་དཔག་མེད་འཆར། །
ཟླ་དྲུག་བསྒོམས་པས་ས་འོག་གཏེར་སོགས་མཐོང་། །དེ་བཞིན་སྐར་ཁུང་སོགས་
སྦྱངས་ཁྱིམ་ནང་གི །ལྐོག་གྱུར་མཐོང་སོགས་གཞན་ལས་ཤེས་པར་བྱ། །དེས་ནི་
བསམ་གཏན་འཁྲིད་རིམ་རྫོགས་པའོ། །གཉིས་པ་བར་དུ་དགེ་བ་ལས་རླུང་དེ། །
ཨ་ཝ་དྷུ་ཏིར་འགག་བྱེད་སྲོག་རྩོལ་དང་། །མི་ཤིགས་ཐིག་ལེར་ཐིམ་བྱེད་འཛིན་
པ་གཉིས། །དང་པོ་ཉམས་ལེན་དམིགས་པའི་གནད་བཤད་པ། ། སྲོག་རྩོལ་ཡན་
ལག་མཚན་ཉིད་ཚང་བ་དང་། །སྲོག་རྩོལ་རྗེས་མཐུན་སྒྲུབ་པར་བྱ་བ་གཉིས། །རེ་
ཞིག་ཕྱི་མའི་དབང་བྱས་བཤད་པར་བྱ། །ཤཱཀྱ་ཤྲཱི་ནས་ནི་བརྒྱུད་པ་དང་། །ཟླ་
མགོན་མན་ངག་འབྲོ་ལུགས་ གྲགས་པ་དང་། །རྭ་ལུགས་གསུམ་གྱི་མན་ངག་
གཞུང་ཤིང་བྱ། །ལུགས་གཞན་ཐོར་བུ་ཕལ་ཆེར་དེ་དག་མཐུན། །ཅུང་ཟད་ཁྱད་
པར་ཡོད་པ་འཆད་པར་འགྱུར། །པཎ་ཆེན་ཤཱཀྱ་ཤྲཱིའི་མན་ངག་ལ། །སྔོན་འགྲོ་རྡོ་
རྗེའི་བཟླས་པས་རྩ་ལམ་སྦྱང་། །འཇམ་རླུང་དགང་གཏོང་སྦྱོར་བས་སྲོག་དབུ་མར། །
-284-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
ཞུགས་ནས་རྩུབ་རླུང་བུམ་པས་དབུ་མར་འཆིང་། །བཙན་ཐབས་སྦྱོར་བས་ཉི་ཟླའི་ལམ་
དགག་ཅིང་། །བཀག་པས་འོག་སྒོ་བཙན་ཐབས་འགགས་ན་ནི། །སྟེང་གི་སྦྱོར་བས་
དགྲོལ་བ་ལྕེ་གསུམ་བསྐྱོད། །དེ་ཡི་སྦྱོར་བས་བདུད་རྩིའི་བཅུད་མྱང་བ། །གཏུམ་མོ་
སྦྱར་བའི་སྦྱོར་བས་སྲོག་ཐུར་བསྲེ། །འཆི་མེད་སྒྲུབ་པ་རྡོ་རྗེའི་ཚིག་དྲུག་ལས། །
དང་པོ་བཞི་པོ་སྲོག་རྩོལ་མན་ངག་དང་། །ཕྱི་མ་གཉིས་ནི་འཛིན་པའི་མན་ངག་མཛད། །
སྐབས་འདིར་སྲོག་སྩོལ་མན་ངག་དངོས་དང་ནི། །བོགས་འདོན་གེགས་སེལ་དང་
བཅས་རྣམ་པ་གཉིས། །དང་པོ་ལུས་སྦྱོང་འཁྲུལ་འཁོར་གཞན་ལས་ཤེས། །རྡོ་རྗེའི་
བཟླས་པས་རྩ་ལམ་སྦྱང་ཚུལ་ནི། །བདུད་རྩི་འཁྱིལ་བའི་ལྟ་སྟངས་ཞེས་བྱ་བ། །
ཐད་ཀ་ལས་ནི་ཅུང་ཟད་གྱེན་དུ་ཕྱོགས། །སྨིན་མའི་མཚམས་སུ་ཧྲིག་གེར་ལྟ་བ་
ཡིན། །དམིགས་བསལ་ཅན་རྣམས་མ་གཏོགས་སྲོག་འཛིན་སྐབས། །ལྟ་སྟངས་
ཐམས་ཅད་འདི་ཉིད་ངེས་པའོ། །ལུས་གནད་སྔར་ལྟར་རླུང་རོ་ལན་གསུམ་བསལ། །
དང་པོར་རླུང་གི་འགྲོ་འོང་གནས་གསུམ་ལ། །སེམས་གཏོད་རྡོར་བཟླས་དམིགས་
པ་དང་པོའོ། །རྩ་གསུམ་གསལ་གདབ་ཚུལ་ནི་ལུས་ཀྱི་ནང་། །དབུ་མ་སྔོན་པོ་མདའ་
སྨྱུག་འབྲིང་བོ་ཙམ། །ཡར་སྣ་གཙུག་ཏོར་མར་སྣ་ལྟེ་བར་གནས། །གཡས་སུ་རོ་
མ་དམར་པོ་གཡོན་རྐྱང་མ། །དཀར་པོ་དེ་གཉིས་དབུ་མ་ལས་ཕྲ་བ། །མོས་ཏེ་
རླུང་ནི་ཕྱི་རོལ་འགྲོ་བའི་དུས། །ལྟེ་བ་ནས་བརྩམས་དབུ་རོ་གཉིས་ནས་སོང་། །
དཔྲལ་མགྲིན་ནས་བརྒྱུད་སྣ་བུག་ཕྱིར་འགྲོ་བསམ། །ནང་དུ་སྣ་བུག་ནས་ཞུགས་གཙུག་
ཏོར་ནས། །མགྲིན་པའི་བར་གྱི་དབུ་རྐྱང་ལམ་རྒྱུད་ནས། །ལྟེ་བར་ཕྱིན་ནས་གནས་
ཚེ་དབུ་མ་ནང་། །གང་བར་བསམ་སྟེ་འབྱུང་འཇུག་གནས་གསུམ་མཉམ། །རིམ་
གྱིས་གནས་པ་ཇེ་རིང་འགྲོ་བའོ། །སྣ་བུག་གཡས་ནས་རྒྱུ་ཚེ་རླུང་འོད་དམར། །
-285-



སྦྱོར་དྲུག་ཆོས་སྐོར།
གཡོན་ནས་རྒྱུ་ཚེ་དཀར་པོ་མཉམ་རྒྱུའི་སྐོབས། །སྔོན་པོ་འགྲོ་འོང་གནས་གསུམ་
བྱེད་པར་སྒོམ། །རྡོར་བཟླས་གཉིས་པའོ་དེ་ནས་སྔར་ལྟར་ལས། །ཕྱིར་རོལ་འགྲོ་
ཚེ་འོད་ཟེར་ཨཱའི་སྒྲ་བཅས། །འོད་ཟེར་སྣེ་ལ་ཨཱཡིག་བཅས་ཏེ་འགྲོ། །དེ་ཉིད་ནང་
དུ་འོང་ཚེ་ཨོ་སྒྲ་བཅས། །སྣེ་ལ་ཨོཾ་ཡིག་བཅས་ཏེ་འོང་བར་བསམ། །ཡི་གེ་དེ་གཉིས་
དབུ་མ་ཁོ་ནར་འགྲོ །གནས་ཚེ་དབུ་མར་ཧཱུྃ་སྒྲ་བཅས་པ་དང་། །ལྟེ་བའི་ཧཱུཾ་ཡིག་
སེམས་གཏད་ཡི་གེ་ཡི། །ཁ་དོག་རླུང་ལྟར་དམར་དཀར་སྔོ་བའོ། །དེ་དག་དམིགས་
བཅས་རྡོར་བཟླས་ཕྱི་མ་ཡིན། །འདི་གསུམ་ཞག་བདུན་རེ་རེ་སྒོམ་པ་ནི། །དེང་
དུས་ཕྱག་སྲོལ་དམིགས་བསྐོར་བཅུ་བཞི་པའོ། །དོན་དམ་རྡོ་རྗེའི་བཟླས་པ་ཞེས་
བྱ་ནི། །རླུང་གི་འགྲོ་འོང་གནས་གསུམ་སྟོང་གཟུགས་ཀྱི། །ཕྱག་རྒྱ་ཆེན་མོ་དབྱེར་
མེད་ཤེས་པ་ན། །མིང་ཚིག་བརྗོད་པ་སྒྱུ་མར་རྟོགས་པའི་མིང་། །གཉིས་པ་འཇམ་
རླུང་དགང་གཏོང་སྦྱོར་བ་ནི། །ལས་རླུང་སྣ་བུག་གཡོན་རྒྱུ་ལག་པ་གཡས། །ཐལ་མོས་
མཆན་ཁུང་གཡོན་དང་ནུ་མ་བཅས། །བསྡམས་པའི་སྟེང་ནས་བར་ལྷ་གཡོན་པས་
མནན། །རླུང་རོ་བསལ་ཏེ་གཡོན་མཛུབ་སྣ་གཡས་བཀག །གཡོན་ནས་རླུང་
ཤུགས་ཆེ་ལ་རིང་བར་རྔུབས། །ལྟེ་བར་མནན་ཏེ་ཅུང་ཞིག་བསྡམས་བྱས་ནས། །མི་བདེ་
བྱུང་ཚེ་མཛུམ་མོ་གཡོན་པ་ཡིས། །སྣ་བུག་གཡོན་བཀག་གདོང་གཡས་ཕྱོགས་པ་
ཡིས། །སྣ་གཡས་རླུང་ཤུགས་དྲག་འབུད་སྣ་བུག་གཡས། །བཀག་སྟེ་གཡོན་ནས་
རྔུབས་སོགས་གོང་བཞིན་སྦྱང་། །འདི་སྐབས་སྐྱིལ་ཀྲུང་འོག་རླུང་རང་གནས་བཅིངས། །
དེས་ནི་སྣ་བུག་གཡས་སུ་འཕོ་བ་སོགས། །ཕྱག་རྒྱ་དེ་ཉིད་གོ་བཟློག་བྱེད་དགོས་ལ། །
མཉམ་རྒྱུར་སོང་ཚེ་བུམ་ཅན་བཟང་བར་གསུངས། །ཞག་བདུན་སྒོམ་པ་དམིགས་
བསྐོར་བཅོ་ལྔ་པའོ། །གསུམ་པ་རྩུབ་རླུང་བུམ་པས་དབུ་མ་ལ། །སྲོག་རླུང་འཆིང་
-286-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
ཚུལ་ཐོག་མར་མཉམ་རྒྱུར་ལེགས། །ཡོན་པོར་འདུག་ན་གོང་གི་སྦྱོར་བ་ཡིས། །མཉམ་
རྒྱུར་བཏང་སྟེ་རྐང་པ་སྐྱིལ་ཀྲུང་བྱ། །གཡས་གཡོན་དབུས་གསུམ་རླུང་རོ་དལ་དྲག་
དང་། །ཤིན་ཏུ་དྲག་པོའི་ཚུལ་གྱིས་གསུམ་གསུམ་བྱ། །སྟེང་རླུང་མྱུར་རྔུབས་ལྟེ་བར་
མནན་པ་དང༌། །ལྷན་ཅིག་མཆིལ་མ་མིད་དེ་དེ་ རྗེས་སུ། །ཐུར་སེལ་གཡས་གཡོན་
དབུས་གསུམ་ནས་དྲངས་ཏེ། །ཁ་སྦྱོར་ལྟེ་བར་བཟུང་ལ་མི་ཐུབ་ཚེ། །རྔུབས་ཆུང་ལན་
གསུམ་ བྱས་ ཏེ་ ལྟེ་ བར་ མནན། །དེ་ ནས་ མི་ ཐུབ་དལ་ བུས་ ཕྱིར་ བཏང་ བྱ། །
འདི་དག་དམིགས་གནད་ལུས་ནང་འོད་གསལ་གྱི། །རྟགས་འཆར་ལྟེ་བར་སྟོང་
གཟུགས་སེམས་གཏོད་དགོས། །དེ་ལྟ་མ་ཡིན་སྟོང་གཟུགས་ཤར་ས་དེར། །སེམས་
གཏོད་མ་ཤར་ན་ནི་བློས་བཅོས་པའི། །སྒོམ་པའི་དམིགས་རྟེན་མི་དགོས་ལུས་
དབུས་ཀྱི། །ལྟེ་ཐད་སེམས་ཀྱི་གཏད་སོ་བྱ་བར་གསུངས། །རླུང་རོ་དགུ་ཕྲུག་ཞག་
བདུན་བུམ་ཅན་ནི། །ཞག་བརྒྱ་སྒོམ་པ་དམིགས་བསྐོར་བཅུ་དྲུག་པའོ། །དེ་ནས་
ཡན་ལག་ལྔ་སྦྱོང་ལུགས་འབྱུང་དང༌། །ལུགས་ལྡོག་སྤེལ་མའི་ཉི་ཤུ་དབང་ཉེར་
བཞི། །གནད་སྦྱོང་བཅུ་བཞི་ཞག་གྲངས་བཅོ་བརྒྱད་དྲུག །སྡོམ་པས་འཁྲུལ་འཁོར་
ཞག་བརྒྱ་རྩ་བརྒྱད་འཁྱེར། །འཕོ་བ་ཞག་བདུན་བྱས་ཏེ་ཐུན་འཚམས་བྱ། །དེ་
ནས་སླར་ཡང་རྡོར་བཟླས་སྔོན་འགྲོ་དང༌། །དངོས་གཞི་གཉིས་དང་འཇམ་རླུང་
བུམ་ཅན་དང༌། །རྩུབ་རླུང་བུམ་ཅནརྣམས་ནི་ཞག་བདུན་བྱ། །པཎ་ཆེན་ཟླ་མགོན་
མན་ངག་འབྲོ་ལུགས་ཀྱི། །བཞེད་ཕྱོགས་རྡོར་བཟླས་དགུག་དགང་རེངས་པ་དང་། །
རྡུལ་མཐའ་ཅན་ལྔ་ཕྱི་མ་སྤོགས་ཆོག་ཡིན། །མན་ངག་དངོས་གཞི་སྔ་མ་རྣམ་བཞིའོ། །
རྡོར་བཟླས་རོ་རྐྱང་ནས་འགྲོ་དམིགས་མི་མཛད། །གཡས་གཡོན་མཉམ་རྒྱུ་གང་
ཡིན་ཁྱད་མེད་པར། །ཕྱིར་འགྲོ་དམར་པོ་ནང་འཇུག་དཀར་པོ་གནས། །ནག་པོར་
-287-



སྦྱོར་དྲུག་ཆོས་སྐོར།
སྒོམ་པ་སྔོན་འགྲོ་གཉིས་མི་དགོས། །གཉིས་པ་དགུག་པ་སྣ་གཡས་རླུང་རྒྱུ་སྐབས། །
ལྟ་སྟངས་ཅུང་ཟད་གཡས་ཕྱོགས་སུ་བསྒྱུར་ཞིང་། །རླུང་ནང་དལ་བུས་གསང་
གནས་མནན་ལ་བསྡམས། །སུད་ཙམ་སུད་ཙམ་བཅད་ཀྱིན་བཅད་ཀྱིན་མཐར། །
སངས་ཀྱི་བཏང་ལ་དམིགས་བསྐོར་བཅུ་བདུན་པའོ། །གསུམ་པ་དགང་བ་སྣ་གཡོན་
རླུང་རྒྱུ་ཚེ། །ལྟ་སྟངས་ཅུང་ཟད་གཡོན་བསྒྱུར་ནང་དུ་ནི། །ཅུང་ཟད་མགྱོགས་རྔུབས་
གསུས་པ་ལྡིར་གྱིས་དགང་། །གཏོང་བ་སྔར་འདྲ་དམིགས་བསྐོར་བཅོ་བརྒྱད་པའོ། །
བཞི་པ་རེངས་པ་རླུང་བསལ་སྣ་གཡོན་ནས། །རྒྱུ་ན་ལྟ་སྟངས་གཡས་བསྒྱུར་འོག་
སྒོ་བསྡམས། །གཡས་ནས་དལ་ལ་རིང་རྔུབས་གསང་གནས་སུ། །བཟུང་ལ་གཡས་
ནས་བཏང་ལ་གཡས་རྒྱུ་ན། །ལྟ་སྟངས་གཡོན་བསྒྱུར་གཡོན་ནས་དལ་བུས་རྡུབས། །
འོག་སྒོ་བསྡམས་ལ་ལྟོ་བ་ལྡིར་གྱིས་བྱ། །གཡོན་ནས་བཏང་ལ་རེ་མོས་སྤེལ་གྱིན་
སྒོམ། །མཉམ་རྒྱུར་འདུག་ན་ལྟ་སྟངས་ཐད་ཀར་བྱ། །མྱུར་རྔུབས་ལྟེ་བར་ཁ་སྦྱོར་
དྲག་པོའི་ངང་། །ལྟོ་བ་ཅུང་ཟད་ཚིགས་པ་ལ་གཅེར་ལ། །ཕྱིར་རུ་དལ་བུས་གཏོང་
བ་དེ་ལྟར་ན། །བུམ་པ་ཅན་ཏེ་དམིགས་བསྐོར་བཅུ་དགུ་པའོ། །འདི་བཞི་བདུན་
ཕྲག་རེ་རེ་སྒོམ་པར་བྱ། །རྭ་ལུགས་མན་ངག་སྲོག་རླུང་དངོས་གཞུག་ནི། །ལུས་
གནད་སོགས་ནི་སྤྱི་དང་འདྲ་བ་ལས། །སྣ་བུག་གཡས་པ་མཛུབ་མོས་བཀག་ཏེ་
རླུང་། །རྔུབས་ཞིང་འོག་རླུང་བག་ཙམ་བསྡམས་པ་ཡི། །བུམ་པ་ཅན་བཟུང་དེ་ནས་
སྣ་ གཡོན་བཀག །གཡས་ནས་འབུད་སོགས་གཡས་གཡོན་སྤེལ་གྱིན་སྒོམ། །བུམ་
ཅན་འཛིན་པ་དམིགས་བསྐོར་ཉི་ཤུ་པའོ། །ཐུར་སེལ་དངོས་སུ་གཞུག་པ་སྟེང་རླུང་
ནི། །སྔ་བཞིན་བྱས་ལ་འོག་སྒོ་འབྱེད་འཛུམ་གྱི། །དྲག་པོའི་སྦྱོར་བས་ཨོ་ཨཱལྷན་
ཅིག་ཏུ། །དྲག་ཏུ་འཐེན་ཏེ་སྟེང་རླུང་གསང་གནས་གཟིར། །དེ་ལྟར་སྒོམ་པ་དམིགས་
•288-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
བསྐོར་ཉེར་གཅིག་པའོ། །མཉམ་གནས་རླུང་གཞུག་ཕར་ཆེར་སྔར་ལྟར་ལས། །
སྣ་གཉིས་འབུད་རྡུབ་བྱ་སྟེ་གཙུག་ཏོར་གཞན། །འཁོར་ལོ་ལྔ་དང་ཡན་ལག་ཉིང་
ལག་གི །རླུང་ཀུན་གཅིག་ཏུ་འདུས་པར་བསམ་བྱས་ན། །ཨོ་ཞེས་འོག་སྒོ་དྲག་
བསྡམས་སྟེང་དུ་དྲངས། །ཞེས་འོག་སྒོ་དབྱེ་བས་ཐུར་དུ་བསྡིགས། །གྱེན་རྒྱུ་
གཞུག་པ་དེ་དང་འདྲ་བ་ལས། །མགྲིན་པ་རོ་སྟོད་དྲག་ཏུ་གཅུད་པར་བྱ། །ཁྱབ་བྱེད་
གཞུག་པ་དེ་དང་འདྲ་བ་ལས། །སོར་མོ་རྣམས་བསྐུམ་ཉ་བཞི་སྒྲིམ་པར་གསུངས། །
འདི་ལྔ་ཞག་ནི་གཉིས་གཉིས་གཅིག་དང་གཅིག །གོ་རིམ་བཞིན་དུ་ཤེས་བྱ་ཞག་
བདུན་ནོ། །མན་ལུང་མཚན་བརྗོད་སྦྱོར་དྲུག་ལུགས་ལ་ནི། །དལ་བུས་རྡུབ་པ་ཨོ་
ཀྱི་ཡིད་བཟླས་དང་། །ཁ་སྦྱོར་བུམ་ཅན་རྔུབ་ཆུང་འཛིན་པ་ན། །ཧཱུྃ་གི་ཡིད་བཟླས་
དལ་བུས་རྒྱུ་བ་ནི། །མི་མངོན་འབུད་པ་ཨཱའི་ཡིད་བཟླས་བྱ། །འདི་ནི་རླུང་སྦྱོར་
གཅིག་ལ་རྡོར་བཟླས་དང་། །བུམ་ཅན་གཉིས་ཚང་ཤིན་ཏུ་ལེགས་པར་མངོན། །
འདི་ནི་ཞག་བདུན་སྒོམ་པར་ལག་ལེན་ཡི། །ཐུན་མོང་མན་ངག་རླུང་ནི་ཕྱིར་འགྲོ་
དུས། །རྟགས་སྣང་དྲག་ཏུ་སེམས་གཏད་ནང་འཇུག་དུས། །སེམས་བསྲེ་གནས་དུས་
སེམས་དང་སྟོང་གཟུགས་བསྲེ། །མྱོང་འཛིན་བཤིག་པ་ཟབ་པའི་ཉམས་ལེན་ཏེ། །རྒྱུད་
གཞུང་དགོངས་པ་དམིགས་བསྐོར་ཉེར་གཉིས་པའོ། །གཉིས་པ་ཐོགས་ཆོག་བོགས་
འདོན་གེགས་ བསལ་ཏེ། །དམིགས་ སྐོར་ གསུམ་ ནི་འདིར་ ནི་མ་སྤྲོས་ སོ། །དེས་
ནི་སྲོག་རྩོལ་འཁྲིད་ཀྱི་རིམ་པ་རྫོགས། །
༈ གཉིས་པ་འཛིན་པ་སྟོན་པར་བྱེད་པ་ལ། །ཉམས་ལེན་དམིགས་པའི་གནད་ལ་
མན་ངག་དངོས། །ཇི་སྐད་སྔར་ལྟར་བུམ་ཅན་སྦྱོར་བ་ཡིས། །སྲོག་ནི་དབུ་མའི་ཐིག་
ལེར་ཐིམ་པ་སྟེ། །སྲོགའཛིན་བུམ་ཅན་བུམ་ཅན་ཙམ་འདྲ་ཡང་། །སྲོག་རྩོལ་བུམ་
-289-



སྦྱོར་དྲུག་ཆོས་སྐོར།
ཅན་རོ་རྐྱང་ལམ་དགག་དང༌། །སྲོག་ཐུར་འདྲེ་ཕྱིར་སྒོམ་པ་སྐབས་འདིར་ནི། །སྲོག་
ཐུར་འདྲེས་ཟིན་ཐིག་ལེར་ཐིམ་པའི་ཆེད། །ལྟེ་བའི་བུམ་ཅན་སྔར་དང་འདྲ་བ་སྟེ། །
འོན་ཀྱང་འཛིན་པ་རྗེས་མཐུན་སྒོམ་པའི་སྐབས། །རླུང་རྣམས་ལྟེ་བའི་ཐིག་ལེར་
ཐིམ་པ་ཡི། །མོས་པ་བྱ་སྟེ་ལྟེ་བའི་བུམ་ཅན་ནི། །ཞག་གྲངས་བཅོ་ལྔ་དམིགས་བསྐོར་
ཉེར་དྲུག་པའོ། །སྙིང་ཁའི་བུམ་ཅན་དེ་དང་འདྲ་བ་ལས། །ལྟེ་བའི་བུམ་ཅན་བཅས་
ཟིན་སྙིང་གར་འདྲེན། །ལག་གཉིས་རྒྱབ་བསྣོལ་རྡོ་རྗེ་སྐྱིལ་ཀྲུང་གི། །མཐེ་བོང་
གཡས་གཡོན་འཐེན་པའི་ལུས་གནད་སྦྲགས། །དམིགས་བསྐོར་ཉེར་བདུན་མགྲིན་པའི་
བུམ་ཅན་ནི། །རྐང་པ་སྐྱིལ་ཀྲུང་པུས་མོའི་ནང་ཁུགས་སུ། །གྲུ་མོ་བཙུགས་ཏེ་སོར་
མོ་བསྣོལ་བ་ཡིས། །ལྟག་པ་མནན་ཏེ་མགོ་བསྒྱུར་ཁ་ནས་རླུང་། །རྔུབ་སྟེ་ལྟག་པའི་
ཐད་ཀར་ཤུགས་བསྒྲིལ་ལ། །ལྐོག་མས་ཨོལ་མདུད་ཐུར་སེལ་མགྲིན་པར་ཕུལ། །
དམིགས་བསྐོར་ཉེར་བརྒྱད་དཔྲལ་པའི་བུམ་ཅན་ནི། །ཕལ་ཆེར་དེ་འདྲ་ལག་གཉིས་
སྔར་བཞིན་དུ། །སྤྱི་བོར་འཐེན་ནས་ཁ་ནས་རླུང་རྡུབ་སྟེ། །རྐན་གྱི་ཕུགས་སུ་ཡར་
བསྒྲིལ་ཁྱད་པར་རོ། །དམིགས་བསྐོར་ཉེར་དགུ་གཙུག་ཏོར་བུམ་ཅན་ཡང་། །དམིགས་
པ་གཙུག་ཏོར་བྱེད་པའི་ཁྱད་པར་ལས། །དེ་དང་འདྲ་བ་དམིགས་བསྐོར་སུམ་ཅུ་
བའོ། །མན་ངག་ལས་འབྱུང་གསང་བའི་བུམ་ཅན་ནི། །རྟིང་པ་གཅིག་གིས་བཤང་
སྒོ་བརྟེན་བྱས་ནས། །གཅིག་ གིས་གསང་བ་མནན་ལ་ལག་པ་གཉིས། །གཞུག་
ཆུད་ནས་ནི་ཕར་འཁྱིད་གང་ཙམ་བཙུགས། །གདོང་གྱེན་ཕྱོགས་པས་རླུང་དྲག་རིང་
བར་མནན། །བཤང་སྒོ་གསང་སྒོ་གཉིས་ནས་ཐུར་སེལ་རླུང་། །ལན་མང་དྲངས་
པ་དེ་དང་སྟེང་རླུང་གཉིས། །རྒྱུ་ཞབས་མནན་བཞག་དམིགས་བསྐོར་སོ་གཅིག་པ། །
ལག་ལེན་འདི་ལྟར་བྱེད་དེ་ལྟེ་བ་ཡི། །བུམ་ཅན་ཉི་ཤུ་སྙིང་གའི་བུམ་ཅན་གཅིག །
-290-



，
，
，
，
མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
ལྟེ་བའི་བུམ་ཅན་སྙིང་གར་དྲངས་བྱས་ཏེ། །སླར་ཡང་ལྟེ་བར་ཕབ་ནས་རླུང་གཏོང་
དགོས། །དཔྲལ་མགྲིན་གཙུག་ཏོར་ལྟེ་བའི་བུམ་ཅན་ནི། །མི་འདྲེན་རླུང་ནི་གཏོང་
ཁར་ལྟེ་བར་འབེབས། །མཐར་ནི་གསང་བའི་བུམ་ཅན་ཚར་རེ་བྱ། །རླུང་རོ་འཁྱམས་
དོགས་ལག་ལེན་ཤེས་པར་བྱ། །སྙིང་མགྲིན་དཔྲལ་བ་གཙུགས་ཏོར་གསང་གནས་
ལྔའི། །བུམ་ཅན་ཞག་གྲངས་སུམ་ཚན་ལྔ་ལ་ སྒོམ། །རླུང་དང་རྩ་ཐིག་འཁྲུལ་འཁོར་
སྤོག་ཆོག་དང༌། །བདུད་རྩིའི་བཅུད་མྱང་རྣམས་ནི་བར་སྐབས་སྒོམ། །ལས་དང་པོ་
པས་བུམ་ཅན་སྒོམ་པའི་སྐབས། །རླུང་འདུས་རྟགས་འགོར་ན་ནི་འདི་ལྟར་སྒོམ། །
རྩ་འཁོར་སོ་སོར་བཤད་ལྟར་སྒོམ་ན་ལེགས། །རྩ་འཁོར་ནང་མ་ཁོ་ན་གསལ་ཀྱང་
ཆོག །ལྟེ་སོགས་ལྔ་ལ་རྩ་འདབ་བཞི་བཞི་ཡིན། །གསང་གནས་དྲུག་སྟེ་ལྟེ་བའི་
བུམ་ཅན་ནི། །ལྟེ་བ་སྤྲུལ་འཁོར་སེར་པོ་རྩ་འདབ་བཞི། །ལྟེ་བར་དབུ་མའི་ནང་དུ་
ཟླ་བ་ལ། །ཨོ་དཀར་གསལ་བཏབ་དེ་ལ་གཡས་གཡོན་གྱི། །སྲོག་ཐུར་ཐིམ་པར་
མོས་ལ་དེ་བཞིན་དུ། །སྙིང་འཁོར་དཀར་པོ་མགྲིན་འཁོར་དམར་པོ་དང༌། །སྤྱི་བོའི་
འཁོར་ལོ་ནག་པོ་གཙུག་ཏོར་གྱི། །འཁོར་ལོ་ལྗང་ཁུ་གསང་འཁོར་སྔོ་མ་གཏོགས། །
བུམ་ཅན་གཞན་རྣམས་དམིགས་པ་སྔ་མས་འགྲེ། །ཐིག་ལེའི་རྣལ་འབྱོར་དྲུག་པོ་
དེ་རྣམས་ཀུན། །ཟླ་གཅིག་སྒོམ་པ་དམིགས་བསྐོར་སོ་བཞི་པའོ། །འཛིན་པའི་
ཁྲིད་རྣམས་རྫོགས་པར་བཤད་ཟིན་ཏོ། །
༈ གསུམ་པ་ཐ་མར་དགེ་ལ་རྗེས་
དྲན་དང་། །ཏིང་འཛིན་རྣམ་གཉིས་རྗེས་དྲན་དངོས་སྒོམ་ཚུལ། །ལུས་སྦྱོར་རླུང་གི་
རྩོལ་སོགས་མ་ལྟོས་ཏེ། །འཁོར་ལོ་དྲུག་གི་རྩ་མདུད་གྲོལ་བ་དང༌། །བདེ་བའི་རླུང་
ལ་དབང་ཐོབ་གཏུམ་མོ་ལ། །ཅི་དགར་སྤྱོད་པའི་སྐབས་ཡིན་རྒྱུད་གསུངས་བཞིན། །
-291-



སྦྱོར་དྲུག་ཆོས་སྐོར།
ཉམས་སུ་བླངས་པས་ཆོག་མོད་སྐབས་འདིར་ནི། །རྗེས་མཐུན་དབང་བྱས་ཉམས་
ལེན་དམིགས་འཁྲིད་ལ། དངོས་དང་ཡན་ལག་དང་པོ་སོར་བསམ་ལ། །མྱོང་བ་ཅི་
རིགས་ཐོན་པ་སྲོག་འཛིན་གྱི། །བུམ་ཅན་ཕལ་པ་ཡན་ཆད་ལེགས་འབྱོངས་པ། །
སྲོག་ཐུར་བསྲེ་ལ་མྱོང་བ་ཐོན་དབང་བྱས། །དེ་ལ་སྔོན་འགྲོ་རླུང་སྦྱང་དངོས་གཞི་ཡང་། །
ཇི་ལྟར་སྒོམ་ཚུལ་གཉིས་ལས་དང་པོར་གསུམ། །དང་པོ་ཁྲོ་བོ་སེང་གེའི་འདུག་སྟངས་
ནི། །རྐང་པ་བཤང་སྒོར་སྣོལ་ལ་པུས་མོ་བསྲངས། །ཙོག་པུ་སྒལ་ཚིགས་བསྲངས་
ཏེ་ལག་པ་ནི། །ཐབ་འགལ་བྱ་ཞིང་ཡང་ན་པུས་བཙུགས་ནས། །སྐེད་པ་བསྲངས་
ཏེ་ལག་གཉིས་བརླ་སྤོམ་ཕྲའི། །མཚམས་སུ་གཏད་ཅེས་གཞན་བཤད་གང་ལྟར་
ཡང་། །མཇིང་པ་བསྲུང་ཞིང་གཙུག་ཏོར་འཁོར་བསྒྱུར་གྱི། །ལྟ་སྟངས་བྱ་ལ་མདུན་
རྩ་གནད་བསྣུན་ཡིན། །གཞན་ཡང་པུས་མོ་གྲུ་མོ་ས་ལ་འཛུགས། །ཡང་ན་སྐྱིལ་
ཀྲུང་སྐེད་བསྲངས་ལག་པ་གཉིས། །དཔྱི་མགོའི་ཐད་ཀྱི་སར་འཛུགས་ལུས་སྐྱེད་
ཅིང་། །མགྲིན་དགུག་རྒྱབ་ཀྱི་རྩ་ལ་གནད་བསྣུན་ཡིན། །ཞི་ཁྲོ་གླང་པོ་ཆེ་ཡི་འདུག་
སྟངས་ནི། །པུས་བཙུགས་ལག་གཉིས་ཁུ་ཚུར་འགྲམ་པ་སྐྱོར། །གྲུ་མོ་སྟེགས་བཙུགས་
ཡང་ན་རྐང་པ་བརྐྱང་། །མཉམ་པའི་རླུང་སྦྱོར་སྟེང་ནས་ཐུར་སེལ་ནི། །སྟེང་དུ་འགྲོ་
བར་བྱེད་དོ་ཡང་སྐྱིལ་ཀྲུང་། །ལུས་ལྟག་སྐྱེད་དུ་བྱེད་ལ་ལག་གཉིས་ཀྱི། །རྡོ་རྗེ་ཁུ་
ཚུར་སྐེད་པའི་རྒྱབ་ནས་བརྟེན། །ཡང་ན་གན་རྐྱལ་རྐང་གཉིས་ཅུང་ཟད་བརྐྱང་། །
པདྨའི་ཁ་སྦྱོར་ཁུ་ཚུར་སྙིང་གར་བསྣོལ། །སྲོག་ཐུར་འདྲེན་ལ་ལྟ་སྟངས་བདུད་རྩི་
འཁྱིལ། །ཞི་བ་དྲང་སྲོང་འདུག་སྟངས་སེང་གེ་ཡི། །འདུག་སྟངས་འདྲ་བ་ཁུ་ཚུར་
སྙིང་ཁར་བསྣོལ། །ཡང་ན་ཙོག་པུ་རྟིང་བཏེག་ཁུ་ཚུར་བསྣོལ། །རྣ་བཟུང་གཞན་ཡང་
བུས་མོ་སར་འཛུགས་ནས། །ལག་གཉིས་ཁུ་ཚུར་སྙིང་ཁར་བསྙོལ། །ཡང་ན་ཟླུམ་པོའི་
-292-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
རྐང་སྟབས་ཁུ་ཚུར་ནི། །བརླ་རྩ་བཙུགས་ལ་ལྟ་སྟངས་ཐུར་དུ་བལྟ། །འདུག་སྟངས་བཅུ་
གཉིས་ཉི་མ་བཅུ་གཉིས་སོང་། །མཉམ་བཞག་རེ་རེ་ལྟ་སྟངས་རེས་མོས་སུ། །
ཞག་བཅུ་སྒོམ་ཞིང་དམིགས་བསྐོར་སོ་ལྔ་པ། །ངག་འདྲེན་འོག་རླུང་འཐེན་ཅིང་ཧཱུྃ་
རིང་གིས། །སྟེང་རླུང་ཕྱིར་བསལ་ཛཧཱུྃ་བཾ་ཧོ༔ཧི། །ཞེས་པས་འཁོར་ལོ་ལྔ་ལ་རིམ་
པས་དམིགས། །སྟེང་རླུང་དྲག་མནན་ལཱི་ཨཱུ་རཱི་ཨཱི་ཨཱ། །ཞེས་པས་ཁོང་སྒྲ་བཅས་ཏེ་
འཁོར་ལོ་ལྔར། །རིམ་དམིགས་གསང་རླུང་སྟེང་དུ་དྲག་ཏུ་དྲངས། །ཁ་སྦྱོར་ལྟེ་བར་
བཟུང་ལ་ཕྱིར་བསྐྱེད་ནས། །འོག་སྒོ་བསྡམས་ཤིང་ཤེས་པ་དཔྲལ་པར་གཏད། །
སྔར་ཀྱི་ལུས་གནད་དྲུག་པོ་སོ་སོའི་སྟེང་། །རླུང་སྦྱོར་འབད་ལ་ཞག་ནི་ཉི་ཤུར་སྒོམ། །
དམིགས་བསྐོར་སོ་དྲུག་གཞན་ཡང་སྒོམ་སྟེགས་དང༌། །པུས་འཁྱུད་བཅུག་སྟེ་མེ་ཐབ་
དྲུག་ཆིངས་བྱ། །ཧྭ་རིང་དང་བསྟུན་ལག་པ་ཁུ་ཚུར་བཅིང་། །གྲུ་མོ་པུས་མོ་ཐུག་བར་
ལག་པ་བརྐྱང་། །རླུང་འབུད་དེ་ལྟར་ལན་བདུན་སོང་བ་ན། །ལག་པ་ཐབ་འགལ་བྱ་
ལ་འཇམ་རླུང་བཟུང་
། །ངལ་གསོ་ལན་རེ་དེ་ལྟར་ཡང་ཡང་སོམ། །ཞག་བཅུ་སོམ་
ལ་དམིགས་བསོར་སོ་བདུན་པ། །གཉིས་པ་དེ་ཡི་ཡན་ལག་བཟུང་བཟློག་སོགས། །
སྦྱང་བ་བྱེད་བཅིང་ཙོག་པུ་འཕོང་སྟེགས་བཅུག །ལག་པ་བརླ་ནང་ནས་འཁྱུད་
ངར་གདོང་བཟུང་། །ཁ་ནས་རླུང་ཕྱིར་དྲག་བུས་འོག་སྒོ་གློད། ། རྡུབ་སྟེ་ལྟོ་བ་
ཕྱིར་བསྐྱེད་འོག་སྒོ་གློད། །གང་ཐུབ་བཟུང་བ་རླུང་གནད་དང་པོ་ཡིན། །འོག་ལ་
བསྲེ་འཛིན་དབྱེ་སྡུད་ཅེས་བྱའོ། །དེ་འདྲ་བ་ལས་དགང་གཏོང་གཉིས་ཀའི་སྐབས། །
ལྟོ་བ་ཚིགས་པ་བཅར་ཞིང་ཐུར་སེལ་དྲངས། །རོ་སྟོད་འཐེན་ལ་ངར་གདོང་མནན་
པའོ། །རླུང་གནད་གཉིས་པ་སྒོ་གླེག་ཅེས་བྱའོ། །ལུས་གནད་དེའི་ངང་ཐུར་སེལ་
དྲག་ཏུ་བསྣོལ། །རྗེས་ཕྱིར་བུས་ཏེ་སྟོང་འདྲེན་དྲག་ཏུ་བྱ། །རྔུབ་སྟེ་ཁ་སྦྱོར་དགང་
293-



སྦྱོར་དྲུག་ཆོས་སྐོར།
འཐེན་ལྟོ་བ་བསྐྱོད། །སྐེད་པ་སྐྱོག་སྟེ་རོ་སྟོད་གཅུ་བ་དང༌། །ལག་བརྐྱང་སོར་གཅུད་
མགྲིན་གཅུ་མགོ་སྤྲུག་ནས། །རླུང་འབུད་ཕྱིར་བཟུང་ཀ་བ་བཙུགས་ནས་ནི། །མགོ་
དགུག་བསྐྱོད་དེ་མགྲིན་པ་རོ་སྟོད་དང༌། །ལྟེ་བར་སྔར་བཞིན་བྱ་ལ་དེ་ཀུན་ལ། །
འདར་སྤྲུག་མཇུག་ཏུ་འབེབས་བྱ་རླུང་གནད་ནི། །གསུམ་པ་ཡིན་ལ་ཀུན་འདུས་ཞེས་
བྱའོ། །སྐྱིལ་ཀྲུང་ལག་གཉིས་ཁུ་ཚུར་བརླ་གནོན་བྱ། །ཅུང་ཟད་སྒྱུར་ནས་ཧཱུྃ་ཞེས་
ཐུར་སེལ་འཐེན། །སྟོང་འདྲེན་གཡས་གཡོན་དབུས་གསུམ་རླུང་ཁ་སྦྱོར། །གྱེན་འཐེན་
མགོ་སྐྱེད་སྤྲུག་པ་ཡང་གཡས་གཡོན། །དབུས་གསུམ་བྱ་བ་རླུང་གནད་བཞི་པ་ཡིན། །
འདུས་པ་ཞེས་བྱ་དེ་གཉིས་འདེན་ཁྱབ་བོ། །དེ་རྣམས་གཅིག་སྟེང་གཅིག་བྱ་ལུས་སྦྱོང་
ལ། །འབད་པར་བྱ་སྟེ་ཞག་བཅུ་སོམ་པ་ནི། །ཕྱག་ལེན་ཡིན་ལ་དམིགས་བསྐོར་
སོ་ བརྒྱད་ པའོ། །གསུམ་ པ་ལུས་ ཀྱི་ འཁྲལ་ འཁོར་འདིར་ མ་ སོས། །ནང་ནབ་
འདུག་སངས་བཅུ་གཉིས་གང་རུང་གིས། །ངག་འདེན་རང་སོར་བཞི་པོ་གཙོ་བོར་
སོམ། །ས་དོ་ཕྱི་དོར་རང་གནད་བཞི་སོང་ནས། །ཡན་ལག་ལ་སོང་ལ་སོགས་དྲུག་
རེ་རེ། །ཉི་མ་ལྔ་ལྔ་སྔོན་འགྲོ་ཉི་ཤུ་པ། །ཟླ་གཅིག་རྗེས་དྲན་སྔོན་འགྲོ་ཟླ་བ་བཞི། །
གཉིས་པ་དངོས་གཞི་རྗེས་དྲན་རྗེས་མཐུན་པའི། །དབང་བྱས་ཕྱག་ཆེན་
སྦྱོར་བ་མོས་ཡུལ་བཞག །འདི་ལ་གསུམ་སྟེ་སྒོམ་པ་ཡེ་ཤེས་ཀྱི། །ཕྱག་རྒྱ་བསླབ་
པ་ལུས་གནད་སྤྱི་དང་འདྲ། །ཁུ་ཚུར་སྙིང་གར་བསྣོལ་ནས་ལྟ་སྟངས་ནི། །ཐད་ཀར་
གཡོ་མེད་ལྟ་ལ་རང་ཉིད་ནི། །དུས་འཁོར་ལྷན་སྐྱེས་ལ་སོགས་གསལ་གདབ་ལ། །
དེ་ཡི་ཤུལ་དུ་སྟོང་གཟུགས་སྣང་བ་དྲངས། །ལྷ་སྐུར་སྣང་བ་སྟོང་གཟུགས་ཁྱབ་
བྱས་ལ། །དེ་ལ་ཡིད་མི་གཡོ་བར་ཅུང་ཟད་བཞག །སྟོང་གཟུགས་སྣང་བ་འདྲེན་
མི་ཐུབ་པ་ན། །ལྷ་སྐུ་གསལ་སྟོང་དམིགས་ཏེ་ཅུང་ཟད་བཞག །དཔྲལ་པར་ཨོ་དཀར་
-294-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
མགྲིན་པར་ཨཱཿདམར་པོ། །ཐུགས་ཀར་ཧཱུྃ་ནག་ལྟེ་བར་ཧོསེར་པོ། །གསང་བར་
སྭ་སྔོན་གཙུག་ཏོར་ཧཾ་ལྗང་ཁུ། །ཡུམ་མཁའ་ཨཱལས་པདྨ་དམར་པོ་ཡི། །འདབ་
བརྒྱད་ལྟེ་བར་ཧཱུྃ་ལས་བྱུང་བ་ཡི། །རྡོ་རྗེ་སྔོན་པོ་ཕྲ་མོས་མཚན་པ་དང་། །ཡབ་ཀྱི་
གསང་གནས་ཧཱུྃ་ལས་རྡོ་རྗེ་ཡི། །སྔོན་པོ་རྩེ་ལྔ་ལྟེ་ནང་ཨཱ༔ལས་བྱུང་། །པད་དམར་
འདབ་བརྒྱད་ཕྲ་མོས་མཚན་པ་གསལ། །འཁྱུད་པ་ལ་སོགས་རྗེས་ཆགས་སྤྱོད་མཛད་
པས། །གཙུག་ཏོར་ཐིག་ལེ་ཞུ་ནས་དཔྲལ་འཁོར་བར། །གང་བར་མོས་ལ་སྟོང་
གཟུགས་བསྲེ་བར་བྱ། ། ལུས་གནད་དེ་ཀ་གཙུག་ཏོར་དཔྲལ་པ་ཡི། །བུམ་ཅན་
ཡུན་ཐུང་དགའ་བ་སྐད་ཅིག་མ། །རྡོ་རྗེ་པདྨར་སྦྱར་བས་ཐིག་ལེའི་རྒྱུན། །ཆེར་རྒྱས་
ཞུ་སྟེ་མགྲིན་སྙིང་འཁོར་ལོ་བར། །གང་བར་མོས་ཏེ་སྟོང་གཟུགས་བསྲེ་བར་བྱ། །
མགྲིན་སྙིང་བུམ་ཅན་ཚར་རེ་སྔ་མ་ལས། །ཡུན་རིང་བཟུང་ལ་མཆོག་དགའ་སྐད་ཅིག་
མ། །དབང་པོ་གཉིས་སྲུབ་སྦྱོར་ལས་བྱང་ཆུབ་ཀྱི། །སྔ་མའི་རྒྱུན་ལས་ཆེར་རྒྱས་ཞུ་
བ་ལས། །ལྟེ་གསང་འཁོར་ལོ་ཡན་ཆད་གང་བར་བསམ། །ལྟེ་གསང་བུམ་ཅན་
ཡུན་རིང་སྒོམ་བྱས་ནས། །ཁྱད་པར་དགའ་བའི་སྐད་ཅིག་སླར་ཡང་ནི། །དྲག་སྲུབ་གསང་
ནས་རྡོ་རྗེ་ནོར་བུའི་བར། །བྱང་ཆུབ་སེམས་ཀྱིས་གང་མོས་སྟོང་གཟུགས་ལ། །
རིང་དུ་མཉམ་པར་འཇོག་བཞིན་བུམ་ཅན་གྱི། །སྦྱོར་བ་གཅིག་དང་སྦྱོར་བ་དྲུག་
པ་ཞེས། །འཁྲུལ་འཁོར་བཅས་པས་རྡོ་རྗེ་ནོར་བུ་ལ། །འཕོ་མེད་བྱང་ཆུབ་སེམས་
འཁྱིལ་གང་བར་བསམ། །ལྷན་སྐྱེས་དགའ་བ་ཡོངས་འཛིན་འཁྲུལ་འཁོར་གྱིས།
།བྱང་ཆུབ་སེམས་བརྟན་དེ་ཡི་རྗེས་སུ་ནི། །ཁོང་འདྲེན་འདྲེན་ཆེན་སྦགས་འདྲེན་སྟག་
མོ་དང་། །གླང་ཆེན་ཝ་སྣོམ་གཙུག་ཏོར་བར་དུ་བཟློག །སྲེ་ཏ་ཀ་དང་རྣམ་གྲོལ་
གཡང་སྤྲུགས་དང༌། །འཕར་གཡོ་ཕུར་འདོན་རབ་བརྐྱང་རྣམས་ཀྱིས་ནི། །ལུས་
-295-



སྦྱོར་དྲུག་ཆོས་སྐོར།
ཀུན་ཁྱབ་པར་བྱས་ལ་སེང་གེའི་རྩལ། །གཅུད་འཐེན་གསུམ་འགྲེམས་སེང་གེ་འགྱིང་
བ་དང་། །རྨ་བྱའི་འགྱུར་རྣམས་ཀྱིས་ནི་བཟུང་བཟློག་འགྲེམས། །གསུམ་ཀར་བྱས་
ལ་སྤྱིར་ནི་བཟུང་ཞིང་བཟློག །བཟློག་ཅིང་འགྲེམས་ལ་འགྲེམས་ཤིང་རླུང་དང་
བསྲེ། །བསྲེ་ཞིང་ཡེ་ཤེས་ཆེན་པོར་བསྐྱལ་བ་ཡིན། །དམིགས་པ་གསལ་བས་ཞུ་
བདེ་བསྐྱེད་ཐུབ་ན། །སྦྱོར་བ་དྲུག་པོས་བཟུང་མ་ཐག་ཏུ་ནི། །འཁྲུལ་འཁོར་སྤང་
པའི་རླུང་སྦྱོར་རྣམས་ཀྱིས་བཟུང་། །བཟློག་ཁྱབ་སྦྱངས་ལ་དེ་རྗེས་འཁྲུལ་འཁོར་
བྱ། །ཐོག་མར་ཞུ་བདེ་བསྐྱེད་ཐུབ་མི་ཐུབ་རུང་། །དེ་ཀུན་རྫོགས་པར་བྱ་དགོས་ཕྱིས་
བྱང་ནས། །བཟློག་བགྲམ་གནད་ཆེ་ཙམ་གྱིས་ཆོག་པར་གསུངས། །མཐར་ནི་རླུང་
བསྲེ་ཕྱིར་དུ་བུམ་ཅན་ནི། །ལན་མང་སྒོམ་ཞིང་ཡེ་ཤེས་ཆེན་པོ་ལ། །སྐྱེལ་ཕྱིར་ཞུ་བདེའི་
ཉམས་ དང་ འོད་ གསལ་ རྟགས། །དམིགས་ ནས་ མི་ གཡོ་ གསུམ་ ལྡན་ བསྐྱང་
བར་བྱ། །དངོས་གཞི་ཉི་ཤུའི་འཁྲུལ་འཁོར་ཞག་བཞི་བཅུར། །སྒོམ་པ་འདི་ནི་དམིགས་
བསྐོར་ཞེ་གཅིག་པ། །དེ་ཡན་འཁྲུལ་འཁོར་ཕྱི་མ་ཞག་བརྒྱ་སོང་། །ཞག་བརྒྱད་སྟན་
ཐོག་གཅིག་མའི་རླུང་སྦྱོར་དང་། །འཁྲུལ་འཁོར་བུ་གསུངས་ཏིང་ངེ་འཛིན་གྱི་ནི། །རྗེས་
སུ་སྟན་ཐོག་གཅིག་མ་བུ་བའང་ཡོད། །རང་ལུས་ལག་པའི་ཕྱག་ཆ་བསུབ་པ་དང་། །
གཞན་ལས་ལས་ཀྱི་ཕྱག་རྒྱ་བསླབ་པ་གཉིས། །དེང་སྐབས་ལག་ལེན་མི་བྱེད་འདིར་
མ་སྤྲོས། །
༈ གཉིས་པ་ཡན་ལག་དམིགས་པ་གཏུམ་མོ་ནི། །མདོར་བསྡུས་རྩ་
གསུམ་འཁོར་ལོ་དྲུག་གསལ་ནས། །གཙུག་ཏོར་དབུ་མའི་ཐིག་ལེ་དཀར་པོ་ནི། །
ནུ་མ་ལྟ་བུ་རིང་ཐུང་སོར་བཞི་ཙམ། །ལྟེ་བར་གཏུམ་མོ་དབྱུག་པའི་གཟུགས་ཅན་
ལ། །ཁ་དོག་དམར་པོ་སོར་བཞི་གསལ་བཏབ་ལ། །བུམ་ཅན་བཟུང་བས་གཏུམ་
se
གt
-296-



མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་རྒྱན།
མོའི་མེ་འོད་རྒྱས། །རྩ་འཁོར་དྲུག་སོགས་ལུས་ནང་ཐམས་ཅད་ལ། །ཁ་དོག་དམར་
ལམ་དྲོད་ཀྱིས་གང་བར་མོས། །སྤྱི་བོའི་ཐིག་ལེ་ཞུ་བས་དབུ་མར་བབས། །དེ་ཡི་འོད་
ཀྱིས་ལུས་ཀུན་དཀར་ལམ་པ། །བདེ་བས་གང་ནས་ཐིག་ལེ་གཏུམ་མོར་ཐིམ། །རྣམ་
པར་མི་རྟོག་ཅུང་ཟད་ཉམས་པར་བཞག །དམིགས་བསྐོར་ཞེ་ལྔ་རྗེས་དྲན་འཁྲིད་
རྫོགས་སོ། །
༈ གཉིས་པ་ཏིང་འཛིན་ཉམས་ལེན་དམིགས་གནད་ནི། །ཏིང་འཛིན་ཡན་ལག་
དངོས་ཀྱི་དབང་བྱས་ན། །ཕྱག་ཆེན་ཁོ་ནའི་རྗེས་དྲན་ཕལ་ཆེར་འདྲ། །སློགས་ཆོག་
ལས་ཀྱི་ཕྱག་རྒྱ་ཐ་དད་མང་། །འདིར་ནི་མོས་པ་ལམ་བྱེད་ཙམ་སྒོམ་ན། །རྗེས་དྲན་
རྗེས་མཐུན་པ་དང་འདྲ་བ་ལས། །ལག་པ་མཉམ་བཞག་ལྟ་སྟངས་སྣ་རྩེར་དབབ། །
དམིགས་པའི་སྐབས་སུ་ཡས་བརྟན་དགའ་བཞི་ནི། །རྗེས་དྲན་དང་འདྲ་མས་བརྟན་
རྩ་འཁོར་ནི། །སོ་སོར་བུམ་ཅན་ཡུན་རིང་སྒོམ་བྱ་ཞིང་། །སྟོང་གཟུགས་བདེ་བར་
མཉམ་པར་འཇོག་བྱས་ཏེ། །ཏིང་ངེ་འཛིན་གྱི་ས་ལམ་བཅུ་གཉིས་ནི། །ཐོབ་པར་མོས་
ལ་བག་ཆགས་འཇོག་པའི་ཕྱིར། །ཞག་བདུན་སྒོམ་པ་དམིགས་བསྐོར་ཞེ་དྲུག་པའོ། །
སྲོག་རྩོལ་མན་ཆད་སྒོམ་དོན་མ་བཀོད་དོ། །སྦྱོར་དྲུག་དངོས་གཞིའི་དམིགས་གནད་
བསྟན་ཟིན་ཏོ། །གསུམ་པ་རྗེས་གྱི་ཡན་ལག་འདའ་ཁ་ཡི། །འཕོ་བའི་གདམས་
ངག་ཀུན་སྤངས་གསུངས་ཇི་བཞིན། །དབུའི་ནང་ས་བོན་རང་སེམས་ཧཾ་ཨཱཧཱུྃ། །
ཟླ་ཉི་ནམ་མཁའི་མདོག་ཅན་གཙུག་གསང་སྙིང་། །སྲོག་རྩོལ་བསུ་སྐྱེལ་གཅིག་ཏུ་
བསྡུས་བྱས་ནས། །འདུན་པ་རྩེ་གཅིག་གང་འདོད་གནས་སུ་འཕོ། །རྗེས་ཀྱི་ཡན་
ལག་གཞན་རྣམས་འདིར་མ་སྤྲོས། །རྒྱལ་ཀུན་བགྲོད་ལམ་རྣལ་འབྱོར་ཡན་ལག་
དྲུག །ཆོས་ཀྱི་སྙིང་པོ་རྡོ་རྗེ་འཛིན་པའི་གསང་། །རྟོགས་པར་དཀའ་བས་བདག་
-297-



སྦྱོར་དྲུག་ཆོས་སྐོར།
ལྟའི་ཡུལ་མིན་མོད། །སྐལ་མཉམ་གཞན་ལ་ཕན་སྙམ་རྩོལ་བ་བྱས། །དེ་ལྟར་བླ་
མ་དམ་པའི་མན་ངག་དང་། །སྔོན་བྱོན་གྲུབ་པའི་རིང་ལུགས་ལས་བརྩམས་ནས། །
རྡོ་རྗེའི་རྣལ་འབྱོར་ངེས་དོན་ཉམས་ལེན་ཚུལ། །ས་བཅུའི་དབང་ཕྱུག་རྣམས་ཀྱི་
གསུང་བཞིན་བཤད། །ཟབ་དོན་ཡིད་བཞིན་ནོར་བུའི་ཕུང་པོ་དག །མཁས་གྲུབ་
གོང་མའི་ཐུགས་མཚོར་སྦས་པ་ལས། །ཆ་ཙམ་མངོན་དུ་ཕྱུང་ནས་འདིར་སྤེལ་གྱི། །
དེ་ཡི་དགེ་བ་འགྲོ་བའི་དོན་དུ་བསྔོ། །སྲིད་པའི་གནས་འདིར་ཁྱབ་བདག་རྡོ་རྗེ་
སེམས། །བརྟན་གཡོ་ཀུན་གྱི་མགོན་དུ་བཞུགས་པ་ཡང་། །གཟུང་འཛིན་དྲི་མའི་
དཔུང་ཚོགས་ཀུན་བཅོམ་སྟེ། །རང་གནས་རྟག་བདེའི་རྒྱལ་སྲིད་སྤྱོད་པར་ཤོག །
ཅེས་ཟབ་ལམ་རྡོ་རྗེའི་རྣལ་འབྱོར་གྱི་ཁྲིད་ཡིག་མཐོང་བ་དོན་ལྡན་གྱི་སྡོམ་ཚིགས་གྲུབ་པའི་དགོངས་
རྒྱན་ཞེས་བྱ་བ་འདི་ནི། བསྟན་ལ་ལྷག་བསམ་དཀར་བའི་མཁན་སྤྲུལ་དུ་མས་དངོས་རྫས་དར་བཅས་སྦྱོར་
དྲུག་བ་རྣམས་ལ་བློ་འཛིན་གྱི་ཕྱིར་སྦྱོར་དྲུག་གི་སྡོམ་ཚིགས་ཞིག་དགོས་ཞེས་བསྐུལ་ངོར་ངག་དབང་དངོས་
གྲུབ་དཔལ་གྱིས་ཚིག་སྦྱོར་གྱིས་མ་རྒྱན་པར་གོ་སླ་བར་རབ་གནས་ས་བྱི་ལོའི་རྒྱལ་ཟླའི་ཚེས་གཅིག་ལ་ཛ་
འགོའི་རི་ཁྲོད་བྱང་ཆུབ་ཆོས་རྫོང་ནས་སྡོམ་གསུམ་དང་ཚད་མའི་དཔེ་ཁྲིད་ཀྱི་ཞར་ལ་རྫོགས་པར་བྲིས་པའོ། །
འདིས་ཀྱང་ཟབ་ལམ་རྡོ་རྗེའི་རྣལ་འབྱོར་འདི་ཉིད་ཕྱོགས་བཅུ་གནས་སྐབས་ཐམས་ཅད་དུ་དར་ཞིང་རྒྱས་ལ་
ཡུན་རིང་དུ་གནས་པའི་རྒྱུར་གྱུར་ཅིག །།སརྦ་མངྒ་ལཾ། །
༤། ། པ03)
ཉེབས་༣
ཆོས་སྦྱིན་དུ་འབུལ་བ་ལས་ཚོང་བསྒྱུར་བྱེད་མི་ཆོག
།
#
་་ > Jo
&
-298-



མཁན་དངོས་གྲུབ་དཔལ་གྱིས་དག་བསྒྲིགས་བྱས།
སྤྲུལ་བདེ་ཆེན་གྱིས་ཡོན་སྦྱོར་བྱས་པས་གང་གི་རྣམ་
དཀར་གྱི་བྱ་བ་རྣམས་ཡིད་བཞིན་དུ་འགྲུབ་པའི་སྨོན་
འདུན་ཞུ།



རྣལ་འབྱོར་གསུམ་གྱི་ལམ་ལ་བསླབས། །
ལུས་ངག་ཡིད་གསུམ་སྒྲིབ་པ་སྦྱངས། །
སྤྱོད་པ་གསུམ་གྱི་མཐར་ཕྱིན་ཏེ། །
རྡོ་རྗེ་གསུམ་པོ་མངོན་གྱུར་ཤོག །
ཇོ་ནང་བརྩེ་ཆེན་མཐོ་སློབ་རྟག་བརྟན་ལྔ་རིག་དར་རྒྱས་གླིང་ནས་སྤེལ།
